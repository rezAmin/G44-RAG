[
    {
        "title": "آداب‌نامه استفاده از ابزار هوش مصنوعی",
        "date": "۱۴۰۲/۰۹/۲۰",
        "url": "https://ac.sharif.edu/rules/ai-ethics",
        "content": "آداب‌نامه استفاده از ابزار هوش مصنوعی آداب‌نامه استفاده از ابزار هوش مصنوعی در انجام تکالیف، پروژه‌ها و مستندات درسی و پایان‌نامه‌ها/رساله‌ها کارگروه بررسی تاثیر متقابل یادگیری ماشین و آموزش دانشگاه صنعتی شریف امروزه ابزارهای هوش مصنوعی، تولید و ویرایش محتوا، جستجو در پایگاه‌های داده و اینترنت و ترجمه ماشینی و برنامه‌نویسی در دسترس عموم قرار دارد و امکانات فوق‌العاده‌ای را در اختیار کاربران و طبعاً دانشجویان و مدرسین برای یافتن سریع‌تر اطلاعات و تهیه مستندات و یا حل مسائل و دسترسی به انبوه دانش انباشته بشری گذاشته است. نادیده گرفتن یا کتمان این واقعیت، عملاً محروم کردن خود از فناوری در دسترس است ولی باید متناسب با درسی که تدریس می‌‌شود و انتظاری که از دانشجو برای آموختن مطالب درسی می‌‌رود، شروط یا محدودیت‌های استفاده از این نوع ابزار را به صراحت در شروع نیم‌سال تحصیلی یا در شرح درس (Syllabus) گوشزد کرد تا هدف درس که همانا دانش‌افزایی و/یا مهارت‌اندوزی است به‌درستی تامین و یادگیری دانشجو نیز به‌درستی و بر اساس کار شخصی انجام‌شده ارزیابی گردد. همین‌طور انتظار می‌رود شیوه تدریس و محتوای دروس با توجه به امکاناتی که بدین‌سان برای هر مدرس و دانش‌پذیر فراهم شده است مورد بازنگری و به‌روزرسانی قرار گیرد زیرا آموزش باید متناسب با نیاز کنونی و آتی جامعه، واقعیت‌های اقتصادی، صنعتی و فرهنگی کشور و جهان و ابزار در دسترس دانشجویان و دانش‌آموختگان باشد.\nبر اساس رویه اکثر دانشگاه‌های معتبر دنیا که استفاده از ابزارهای «هوش مصنوعی مولد» (Generative Artificial Intelligence) را، که خود تولید متن و محتوا می‌‌کنند، کاملاً منع نکرده‌اند پیشنهاد می‌‌کنیم چند حالت زیر از سوی مدرسین (ترجیحاً پس از تصویب در دانشکده) برای هر درس تعیین و به‌موقع به دانشجویان اطلاع داده شود: (این موارد افزون بر آیین‌نامه موجود تقلب در مورد تمرین‌ها و پروژه‌های درسی است) الف: استفاده از ابزار هوش مصنوعی مولد ممنوع است در این حالت، طبعاً هدف دریافت تکالیف یا پروژه‌های دانشجویی است که شخصاً توسط دانشجو تهیه شده است. همین‌طور، اگر در مورد استفاده از ابزار هوش مصنوعی چیزی گفته نشده باشد، فرض بر این است که به‌کارگیری آن ممنوع است. ب: استفاده از ابزار هوش مصنوعی مولد به شرط ذکر آن مجاز است در این حالت، دانشجو مجاز به استفاده از ابزارهای هوش مصنوعی مولد است، ولی باید به‌کارگیری آن را حتماً اعلام کند و ترجیحاً بخش‌هایی که توسط ماشین تولید شده است را از بقیه متن با رنگ یا علامتی متمایز کند. پ: استفاده از ابزار هوش مصنوعی مولد به شرط ذکر آن توصیه می‌‌شود در این حالت، هدف این است که دانشجویان به کمک این ابزار (البته با ذکر منبع مورد استفاده) کیفیت تمرین‌ها و پروژه‌های خود را افزایش و یا بین یافته‌ها و پاسخ‌های خود و ماشین مقایسه انجام دهند و بدین ترتیب بیشتر بیاموزند و بر محدودیت‌ها یا توانمندی‌های ابزارهای ماشینی اشراف دقیق‌تری پیدا کنند. به طور کلی، می‌توان نحوه استفاده از ابزار هوش مصنوعی مولد را به شکل زیر جمع‌بندی کرد: در تکالیف، پروژه‌ها، تمرین‌های برنامه‌نویسی و ارائه‌های دروس، به‌کارگیری ابزارهای هوش مصنوعی مولد به‌طور پیش‌فرض غیرمجاز است و در صورت دادن مجوز به‌کارگیری، میزان و موارد استفاده باید توسط مدرس به‌طور دقیق مشخص شود. از آن‌جاکه گزارش‌ها باید منعکس کننده کار انجام شده توسط دانشجو باشد و برای ارزیابی تسلط و میزان فعالیت دانشجو در موضوع مربوطه به‌کار گرفته می‌شود، کلیه کلیه پایان‌نامه‌ها و رساله‌ها، گزارش‌های پیشرفت دکترا، گزارش‌های سمینار، گزارش‌های پیشرفت درسی انحصاراً توسط دانشجو و نه به کمک ابزار هوش مصنوعی تهیه شده باشد. البته نقل یا اقتباس از خروجی این ابزار، به صورت موردی و محدود و به شرط ذکر مرجع یا ابزار (داخل گیومه)، بلامانع است. استفاده از ابزارهای مولد هوش مصنوعی در آماده کردن متن مستندات علمی و فنی و مقالات باید تابع قوانین موسسات معتبر علمی (نظیر IEEE) باشد. توصیه می‌شود با توجه به اینکه ابزارهای هوش مصنوعی مولد به مرور زمان آموزش می‌بیند و ممکن است سوابق مکالمات و ایده‌های فنی و نوآوری‌های موجود در متون ارجاعی برای اصلاحات نگارشی و روان‌سازی زبان را به خاطر بسپارند و بعداً به دیگران عرضه کنند یا در پاسخ‌ها مورد استفاده یا استناد قرار دهند، از بارگذاری بخش‌های کلیدی و نوآورانه متون تالیفی پرهیز شود. آین آداب‌نامه در شورای آموزش (۱۴۰۲/۰۸/۱۰)، شورای تحصیلات تکمیلی (۱۴۰۲/۰۹/۰۱) و هیئت رئیسه دانشگاه صنعتی شریف (۱۴۰۲/۰۹/۲۰) به تایید رسیده است."
    },
    {
        "title": "آیین‌نامه آموزشی دوره کارشناسی دانشگاه صنعتی شریف",
        "date": "۱۴۰۴/۰۴/۱۱",
        "url": "https://ac.sharif.edu/rules/undergrad",
        "content": "آیین‌نامه آموزشی دوره کارشناسی دانشگاه صنعتی شریف (ورودی‌های ۱۴۰۲ و مابعد) مقدمه با استناد به آیین‌نامه آموزشی مصوب جلسه ۹۶۲ شورای عالی برنامه‌ریزی آموزشی وزارت عتف مورخ ۱۴۰۲/۰۴/۲۵ که طی نامه شماره ۱۵۴۹۴۶ و به تاریخ ۱۴۰۲/۰۶/۲۷ به دانشگاه‌ها ابلاغ شده است و براساس ماده ۵۱ در خصوص لزوم تدوین شیوه‌نامه اجرایی برخی مفاد این آیین‌نامه توسط دانشگاه‌ها، آیین‌نامه دوره‌های کارشناسی دانشگاه صنعتی شریف و شیوه اجرای آن به شرح زیر براساس آخرین مصوبات شورای آموزش و هیئت امنای دانشگاه تدوین و ابلاغ می‌شود. مواد زیر منطبق بر آیین‌نامه ابلاغی وزارت بوده و شامل شیوه اجرا و تعیین تکلیف موارد تفویض شده است. ماده ۱- هدف هدف از تدوین این آیین‌نامه، نظم بخشیدن به امور تحصیلی دانشجویان از طریق تعیین چارچوب قانونی برای اجرای هماهنگ، یکپارچه و صحیح برنامه‌های آموزشی و پژوهشی دانشگاه‌های کشور به منظور تربیت نیروی انسانی متخصص، متعهد، آشــنا با علم و آخرین دستاوردهای علمی، و منطبق با نیـــازهای جامعه، در راستای بهره‌گیری بهینه از ظرفیت‌های موجود برای ارتقای سطح کیفی آموزش و پژوهش در دوره‌های تحصیلی كارشناسی دانشگاه صنعتی شریف است. ماده ۲- شرط ورود به دانشگاه، تأیید شایستگی‌های علمی و عمومی از طریق پذیرفته شدن در آزمون ورودی (که توسط سازمان سنجش آموزش کشور برگزار می‌شود) یا کسب پذیرش از دانشگاه طبق ضوابط و مقررات مصوب وزارت است. ماده ۳- آموزش در دانشگاه مبتنی بر نظام ترمی-واحدی است. ماده ۴- ‫دانشگاه صرفا برای دوره‌هایی که مجوز آن را از شورای گسترش آموزش عالی وزارت دریافت داشته، دانشجو می‌پذیرد و فقط برنامه‌های آموزشی و درسی را که براساس ضوابط ابلاغی وزارت و مصوب شورای عالی برنامه‌ریزی آموزشی تدوین شده، اجرا می‌کند.‬‬‬‬‬‬‬‬‬ ماده ۵- چگونگی و ترتیب ارائه تمامی دروس هر دوره و هر رشته با رعایت پیش‌نیاز (تقدم و تاخر) هر درس طبق برنامه درسی مصوب تعیین می‌گردد و دانشجو موظف به رعایت آن‌ها است. تبصره ۱: دانشجو در آخرین نیم‌سال تحصیلی که منجر به دانش‌آموختگی می‌شود، از رعایت این ماده معاف است. ماده ۶- شرکت دانشجو در تمام جلسات کلاس درس ‫الزامی است.  ‬‬‬‬‬‬‬ تبصره ۱: اگر دانشجو در بیش از سه-شانزدهم جلسات درسی غیبت کند، نمره آن درس صفر ثبت می‌شود و چنانچه غیبت دانشجو به تشخیص شورای آموزشی دانشگاه موجه تشخیص داده شود، آن درس حذف می‌شود. در این صورت رعایت حداقل ۱۲ واحد در طول نیم‌سال برای دانشجو الزامی نیست ولی نیم‌سال مذکور به عنوان یک نیم‌سال کامل جزو سنوات تحصیلی وی محسوب می‌شود. تبصره ۲: غیبت در امتحان پایان نیم‌سال منجر به نمره صفر/غایب در آن امتحان می‌شود و نمره نهایی درس براساس سوابق تحصیلی دانشجو در طول نیم‌سال در آن درس توسط مدرس قابل محاسبه و اعمال خواهد بود.‬ در صورتی که به تشخیص شورای آموزشی دانشگاه، غیبت دانشجو موجه تشخیص داده شود، آن درس، از مجموع درس‌های آن نیم‌سال حذف می‌شود. ‫در این صورت رعایت حداقل ۱۲ واحد در طول نیم‌سال برای دانشجو الزامی نیست ولی نیم‌سال مذکور به عنوان یک نیم‌سال کامل جزو سنوات تحصیلی وی محسوب می‌شود.‬‬‬‬‬‬‬‬‬‬‬ تبصره ۳: نظارت بر رعایت انضباط و مقررات آموزشی دانشگاه توسط دانشجو در کلاس درس بر عهده مدرس درس است. ماده ۷- ‫پیشرفت تحصیلی دانشجو در هر درس توسط عضو هیئت علمی یا مدرس همان درس و براساس حضور، شرکت در فعالیت‌های کلاسی، انجام تکالیف درس و نتایج امتحانات مطابق ماده ۱۴ ارزشیابی می‌شود. ‬‬‬‬‬‬‬‬‬ تبصره ۱: برگزاری آزمون کتبی برای درس‌های نظری الزامی است. ‫تبصره ۲: نمرات دروس تمرین دبیری، کارآموزی و کارورزی، عملیات صحرایی، کار در عرصه و پروژه کارشناسی، در صورتی که به تشخیص مدرس و تأیید گروه آموزشی مربوط، تکمیل آن‌ها در طول یک نیم‌سال تحصیلی میسر نباشد، ناتمام تلقی می‌شود. قطعی شدن نمره ناتمام طبق ماده ۱۴ انجام می‌شود. ‬‬‬‬‬‬‬‬‬ تبصره ۳: مدرس درس موظف است، نمره ارزیابی نهایی درس را ظرف مدت حداکثر ۱۰ روز از تاریخ برگزاری امتحان به دانشجویان اعلام کند. تبصره ۴: مدرس درس موظف است جهت رسیدگی به اعتراضات مکتوب دانشجویان و رفع اشتباهات احتمالی، اقدام به بازبینی اوراق امتحانی درس نماید و نمرات نهایی را حداکثر ۲ هفته پس از برگزاری امتحان پایان نیم‌سال در سامانه آموزش دانشگاه ثبت و نهایی کند.‬ تبصره ۵: مدرس درس موظف است برگه‌های امتحانی و سایر فعالیت‌های درسی و مستندات آزمون در هر درس را پس از پایان امتحانات به عنوان سوابق درس تا حداقل یک نیم‌سال تحصیلی نزد خود نگهداری کند. تبصره ۶: نمرات درس پس از نهایی شدن و ثبت در کارنامه غیر قابل تغییر است. در صورت درخواست مدرس جهت تغییر نمره ثبت شده، کارگروه منتخب شورای آموزش دانشگاه (کمیته بررسی دلایل) با دریافت فرم اصلاح نمره و دلایل اشتباه صورت پذیرفته در ثبت نمره توسط مدرس، در خصوص اصلاح نمره تصمیم‌گیری می‌کند. ماده ۸- مدت مجاز تحصیل در دوره‌ کارشناسی پیوسته ۸ نیم‌سال است. با اتمام سنوات مجاز، امکان تحصیل در آن دوره از دانشجو سلب و دانشجو از ادامه تحصیل محروم می‌شود. تبصره ۱: مطابق ضوابط دانشگاه، مدت مجاز مرخصی‌های بدون احتساب سنوات برای دانشجو به شرح زیر است: الف) مرخصی زایمان برای هر فرزند، یک نیم‌سال در طول دوره بارداری و حداکثر ۴ نیم‌سال پس از زایمان برای مادران دانشجوی دارای فرزند زیر دو سال (مطابق قانون حمایت از خانواده و جوانی جمعیت مصوب مجلس شورای اسلامی)؛ ب) مرخصی پزشکی، حداکثر دو نیم‌سال تحصیلی؛ پ) سایر مصادیق مرخصی تحصیلی (مانند ماموریت همسر یا والدین و … ) حداکثر تا دو نیم‌سال تحصیلی. تبصره ۲: دانشگاه اختیار دارد در شریط خاص و با تصویب شورای آموزش دانشگاه، مدت مجاز تحصیل دانشجوی دوره کارشناسی پیوسته را حداکثر تا ۲ نیم‌سال افزایش دهد. ‫چنانچه دانشجو در این مدت دانش‌آموخته نشود از ادامه تحصیل محروم خواهد شد. ‬‬‬‬‬‬‬‬‬ تبصره ۳: در صورت افزایش سنوات موضوع تبصره ۲ این ماده و موجه نبودن آن از نظر دانشگاه، شهریه سنوات غیرمجاز دانشجوی مشمول آموزش رایگان، طبق تعرفه مصوب هیئت امنای دانشگاه دریافت می‌شود. تبصره ۴: نیم‌سال‌هایی که دانشجو بابت افزایش سنوات، شهریه پرداخت می‌کند از مدت تعهد خدمت آموزش رایگان وی کسر می‌شود. تبصره ۵: حداقل مدت مجاز برای دانش‌آموختگی در دوره کارشناسی پیوسته ۶ نیم‌سال تحصیلی است. ماده ۹- دانشجوی متقاضی  انصراف از تحصیل، باید درخواست انصراف خود را شخصاً یا از طریق وکیل قانونی خود و به صورت رسمی به آموزش دانشگاه تسلیم کند. دانشجو مجاز است فقط برای یکبار و تا حداکثر دو ماه از تاریخ ارائه درخواست، تقاضای انصراف خود را پس بگیرد. در غیراینصورت، پس از انقضای این مهلت، حکم انصراف از تحصیل وی صادر می‌شود. تبصره ۱: تصمیم‌گیری در مورد بازگشت به تحصیل دانشجوی منصرف از تحصیل در محدوده سنوات مجاز تحصیلی و به شرط امکان اتمام واحدهای باقیمانده در سنوات مجاز تحصیلی باقیمانده صرفاً بر عهده شورای آموزشی دانشگاه است. تبصره ۲: عدم انتخاب واحد دانشجو در هر نیم‌سال، به عنوان انصراف از تحصیل بوده و در صورت عدم پی‌گیری دانشجو و عدم تعیین تکلیف وضعیت آموزشی در آن نیم‌سال تحصیلی، در پایان همان نیم‌سال تحصیلی، انصراف از تحصیل در وضعیت دانشجو اعمال می‌شود. ماده ۱۰- کلیه نمرات کسب شده (اعم از قبولی و مردودی) در ریزنمرات تحصیلی دانشجو ثبت شده و در میانگین نیم‌سال و میانگین کل واحدهای اخذ شده محاسبه می‌شود. میانگین کل واحدهای گذرانده دانشجو (که ملاک دانش‌آموختگی است) صرفا بر اساس نمرات دروس گذرانده (نمرات قبولی) محاسبه می‌گردد. ماده ۱۱- معادل‌سازی نمرات دروس گذرانده شده برای دانشجویان انصرافی، اخراجی، تغییر رشته‌ای، انتقالی و تغییر رشته، با رعایت موارد زیر انجام می‌شود. الف) از زمان گذراندن آن درس بیش از ۵ سال نگذشته باشد و حداقل نمره ۱۲ را در دوره کاردانی یا کارشناسی در دانشگاه یا رشته مبدأ کسب کرده باشد. ب) دروس از دوره یا دوره‌هایی که منتج به اخذ یک مدرک تحصیلی رسمی شده باشد نمی‌تواند معادل‌سازی شود. پ) نحوه معادل‌سازی و ثبت نمرات در کارنامه دانشجو بر اساس شیوه‌نامه پذیرش و تطبیق درس‌های دانشجویان مهمان، انتقالی، انصرافی و تغییر رشته دانشگاه انجام می‌پذیرد. ت) برای دانشجویان انصرافی یا اخراجی، به ازای هر ۲۰ واحد از دروس معادل‌سازی شده یک نیم‌سال از سنوات مجاز تحصیلی دانشجو در دوره کارشناسی کاسته می‌شود. ماده ۱۲- برنامه‌ریزی آموزشی و زمانبندی فعالیت‌های آموزشی در دانشگاه به شرح زیر انجام می‌پذیرد. الف) تقویم آموزشی دانشگاه در هر سال تحصیلی توسط معاون آموزشی و تحصیلات تکمیلی پیشنهاد شده و پس از تایید شورای آموزش دانشگاه در هیئت رییسه تصویب شده و از طریق رسانه‌های دانشگاه از جمله وبگاه مدیریت امور آموزشی اطلاع‌رسانی می‌شود. ب) شروع و خاتمه هر نیم‌سال، بازه‌های ثبت‌نام، ترمیم (حذف و اضافه)، حذف اضطراری درس، آخرین مهلت حذف نیم‌سال، امتحانات و مهلت ارسال نمرات در تقویم آموزشی دانشگاه مشخص می‌شود. پ) نمرات پس از ثبت موقت توسط مدرس در سامانه آموزش، به اطلاع دانشجویان می‌رسد. مدت زمان مجاز برای اعتراض دانشجویان به نمره دروس، حداکثر تا ۷۲ ساعت پس از زمان ثبت موقت نمرات است. دانشجویان می‌توانند اعتراض خود را در سامانه آموزش ثبت کنند. ماده ۱۳- تحصیل هم‌زمان دانشجوی دوره کارشناسی به شیوه حضوری در کلیه دانشگاه‌ها (دولتی و غیردولتی) و کلیه دوره‌های تحصیلی ممنوع است. تبصره ۱: دانشجوی دوره کارشناسی می‌تواند هم‌زمان در شیوه‌های غیرحضوری کاردانی و کارشناسی که منتهی به مدرک تحصیلی رسمی می‌شود، تحصیل کند. تبصره ۲: تحصیل هم‌زمان دانشجویان استعدادهای درخشان دوره کارشناسی بر اساس مصوبات شورای هدایت استعدادهای درخشان وزارت و شورای هدایت استعدادهای درخشان دانشگاه انجام می‌شود. ماده ۱۴- نمره ارزشیابی هر درس به صورت عددی از صفر تا ۲۰ محاسبه می‌شود. حداقل نمره قبولی در هر درس ۱۰ است. ‫تبصره ۱: با تصویب شورای آموزش دانشگاه، برای برخی دروس خاص مانند کارآموزی و دروس صفر واحدی یا در مواردی که درس توسط دانشجو به روش خاصی گذرانده شده است (مانند دروسی که دانشجو به صورت میهمان یا در تحصیلات قبلی گذرانده است)، نمره ارزشیابی درس به‌صورت «قبول/ رد» (P/F) یا «قبول با درجه‌بندی/ رد» (P-EX، P-VG، P-VG، P-MR، F) یا به‌صورت صرفا دارای اعتبار گذرانده (CR) درج می‌شود.  ‬‬‬‬‬‬‬‬‬ ماده ۱۵- چنانچه میانگین نمرات دانشجو در یک نیم‌سال تحصیلی کمتر از ۱۲ باشد؛ آن نیم‌سال، مشروط تلقی می‌شود. چنانچه دانشجو در دوره كارشناسی پیوسته، سه نیم‌سال اعم از متوالی یا متناوب، مشروط شود از ادامه تحصیل محروم می‌شود. تبصره ۱: ادامه تحصیل دانشجو پس از سه نیم‌سال مشروطی، منوط به تایید مراجع قانونی دانشگاه شامل شورای آموزش یا کمیسیون موارد خاص دانشگاه است. تبصره ۲: چنانچه دانشجویی در یک نیم‌سال مشروط شده باشد، در نیم‌سال بعدی حداکثر می‌تواند تا ۱۴ واحد درسی انتخاب کند.‬ ماده ۱۶- انتخاب حداقل ۱۲ واحد درسی در هر نیم‌سال تحصیلی برای دانشجو الزامی است. تبصره ۱: حداکثر واحد درسی قابل اخذ در هر نیم‌سال تحصیلی ۲۰ واحد و در بازه تابستان ۶ واحد است. تبصره ۲: اگر میانگین کل واحدهای اخذ شده دانشجویی کمتر از ۱۴ باشد و در نیم‌سال گذشته مشروط نشده باشد، در نیم‌سال تحصیلی بعد می‌تواند حداکثر تا ۱۷ واحد درسی اخذ کند. تبصره ۳: اگر میانگین کل واحدهای اخذ شده دانشجویی حداقل ۱۷ باشد، در نیم‌سال تحصیلی بعد می‌تواند حداکثر تا ۲۴ واحد درسی اخذ کند. تبصره ۴: در نیم‌سال تحصیلی آخر که دانشجو حداکثر ۲۴ واحد درسی باقیمانده دارد، می‌تواند صرف‌نظر از میانگین کل واحدهای اخذ شده (کمتر از ۱۰ نباشد) و مشروطی، کل واحدهای باقیمانده را اخذ کند (این تعداد واحد با احتساب امکان معرفی به استاد در تبصره ۷ و ۸ این ماده است)‬. تبصره ۵: در شرایط خاص که دانشجو با گذراندن حداکثر ۸ واحد درسی دانش‌آموخته می‌شود، می‌تواند واحدهای مذکور را در بازه تابستان اخذ کند‫ (این تعداد واحد با احتساب امکان معرفی به استاد در تبصره ۷ و ۸ این ماده است)‬.‬‬‬‬‬‬‬‬ تبصره ۶: بازه تابستان، به عنوان نیم‌سال تحصیلی محسوب نمی‌شود. نمرات دروسی که دانشجو در بازه تابستان می‌گذراند، تنها در میانگین کل (واحدهای اخذ شده / واحدهای گذرانده) دانشجو محاسبه می‌شود و نمرات کسب شده در بازه تابستان، مشمول ضوابط مشروطی این آیین‌نامه نمی‌شود. تبصره ۷: در صورتی که دانشجو برای دانش‌آموختگی حداکثر دو درس نظری تا سقف ۴ واحد درسی باقیمانده داشته باشد و پیش‌تر در آن درس‌(ها) مردود شده باشد، با تایید معاون آموزشی دانشکده می‌تواند آن دو درس را به صورت معرفی به استاد در نیم‌سال تحصیلی یا بازه تابستان منجر به فارغ‌التحصیلی اخذ کند. تبصره ۸: چنانچه دانشجو قبلاً یک درس عملی-نظری را اخذ کرده و مردود شده باشد، در صورت گذراندن دوره عملی آن درس، می‌تواند با رعایت مفاد تبصره ۷ این ماده، بخش نظری آن درس را به‌صورت معرفی به استاد اخذ کند. ماده ۱۷- دانشجو می‌تواند در صورت موافقت دانشگاه، صرفاً یک درس نظری را در بازه زمانی تعیین شده توسط دانشگاه، حذف اضطراری کند. تبصره ۱: در صورتی كه دانشگاه به هر دلیل با حذف واحدهای درسی دانشجو موافقت کند و این امر منجر به كاهش تعداد واحدهای دانشجو به زیر حدنصاب شود، آن نیم‌سال به عنوان یک نیم‌سال کامل جزو سنوات تحصیلی وی محسوب می‌شود. چنانچه در این نیم‌سال، دانشجو میانگین کمتر از ۱۲ کسب کند، آن نیم‌سال جزو مشروطی محسوب می‌شود و در صورت کسب میانگین کل واحدهای اخذ شده بالای ۱۷، مشمول تبصره ۳ ماده ۱۶ نمی‌شود. ماده ۱۸- برای دانشجویان مقطع کارشناسی مشمول آموزشِ رایگان، دروس حذف شده به صورت اضطراری و دروس مازاد بر برنامه دوره تحصیلی، در مجموع تا سقف ۷ واحد از پرداخت هزینه معاف است، ولیکن بیش از آن مشمول پرداخت شهریه متغیر تعیین شده توسط هیئت امنای دانشگاه است. ماده ۱۹- دانشجو می‌تواند با رعایت سنوات مجاز تحصیل، در دوره کارشناسی پیوسته تا دو نیم‌سال با تقاضای کتبی در بازه زمانی تعیین شده توسط دانشگاه، در صورت موافقت دانشگاه از مرخصی تحصیلی با احتساب در سنوات مجاز تحصیلی استفاده کند. ماده ۲۰- دانشجوی دوره كارشناسی پیوسته می‌تواند در صورت دارا بودن شرایط زیر و در صورت موافقت دانشکده مبدأ و مقصد، مشروط به امکان ادامه تحصیل در سنوات مجاز باقیمانده، رشته یا گرایش تحصیلی خود را تغییر دهد. الف) نمره اکتسابی دانشجو در آزمون سراسری گروه آزمایشی ذی‌ربط از نمره خام آخرین فرد پذیرفته شده در آن رشته/گرایش در دانشگاه و در سال پذیرش (با تایید سازمان سنجش آموزش کشور)، کمتر نباشد. ب) ادامه تحصیل متقاضی در رشته قبلی از نظر مقررات آموزشی بلامانع باشد. پ) حداقل یک-‌ششم و حداکثر دو-‌سوم واحدهای درسی دوره را گذرانده باشد. ت) دانشجو در هر دوره تحصیلی فقط یك بار می‌تواند با رعایت ضوابط، تغییر رشته/گرایش دهد. تبصره ۱: در صورت تغییر رشته/گرایش، معادل‌سازی دروس مطابق با ماده ۱۱ این آیین‌نامه قابل انجام است. تبصره ۲: تغییر رشته دانشجویی که پذیرش وی در دوره تحصیلی از طریق بدون آزمون (پذیرش صرفاً با سوابق تحصیلی) باشد به رشته‌هایی که پذیرش در آنها از طریق آزمون سراسری صورت گرفته باشد (پذیرش با آزمون)، ممنوع است. دانشجویان پذیرفته شده از طریق سهمیه برگزیدگان دارای مدال طلا، نقره و برنز جهانی و طلای کشوری المپیاد دانش‌آموزی که بدون آزمون پذیرش می‌شوند، مشمول این تبصره نمی‌شوند. ماده ۲۱- تغییر رشته یا انتقال دانشجو از دانشگاه غیردولتی به این دانشگاه، از شهریه‌پرداز به رایگان، از غیرحضوری به نیمه‌حضوری و حضوری، و از نیمه‌حضوری به حضوری، از پذیرش صرفاً با سوابق تحصیلی به پذیرش با آزمون ممنوع است ولی عکس آن مجاز است. ماده ۲۲- دانشگاه در تحقق رویکرد شاگرد پروری و نقش مربیگری اعضای هیئت علمی برای هدایت تحصیلی دانشجویان از زمان پذیرش، یکی از اعضای هیئت علمی مرتبط با رشته تحصیلی دانشجو را به عنوان «راهنما (مشاور) آموزشی» به صورت رسمی تعیین می‌کند. این ماده بر اساس شیوه‌نامه «راهنما (مشاور) آموزشی دانشگاه» اجرایی می‌شود. ماده ۲۳- در صورتی که دانشجوی منصرف یا محروم از تحصیل در دوره کارشناسی پیوسته حداقل ۶۸ واحد درسی (شامل حداکثر ۱۰ واحد دروس عمومی) را با نمره قبـولی بگذراند و میانگـین کل واحدهای گذرانده شده وی، ۱۲ یا بالاتر باشد، می‌تواند مدرک دوره کاردانی همان رشته را دریافت کند. در غیراینصورت به چنین دانشجویی و همچنین به دانشجوی منصرف یا محروم از تحصیل، فقط یک گواهی مبنی بر تعداد واحدهای گذرانده شده داده می‌شود. تبصره ۱: در رشته‌های فنی و مهندسی واژه «مهندسی» از عنوان رشته برای دانشجویان مشمول دریافت کاردانی بین مقطعی حذف می‌شود؛ مگر در موارد استثناء که کلمه مهندسی از ارکان اصلی رشته باشد (مانند رشته مهندسی پزشکی). تبصره ۲: در صورتی که دانشجو تعداد بیش از ۶۸ واحد درسی را گذرانده باشد، ضمن رعایت مفاد این ماده، نمرات دروسی در میانگین محاسبه می‌شود که تاثیر مثبت داشته باشد. تبصره ۳: مدرک کاردانی حسب تقاضای رسمی دانشجو و صرف‌نظر از وجود دوره کاردانیِ مصوب در آن رشته یا مجری بودنِ دانشگاه صادر می‌شود. ماده ۲۴- ملاک دانش‌آموختگی برای دوره کارشناسی، گذراندن کلیه واحدهای دوره و داشتن میانگین کل واحدهای گذرانده‌ی حداقل ۱۲ در پایان دوره است. تبصره ۱: چنانچه میانگین کل واحدهای گذرانده‌ی دانشجوی کارشناسی پس از گذراندن تمام واحدهای درسی دوره کمتر از ۱۲ باشد، تنها یک نیم‌سال، با رعایت سقف مجاز سنوات تحصیلی، به وی فرصت داده می‌شود تا مجدداً با انتخاب حداکثر ۱۶ واحد از درس‌های تخصصی و پایه که در آن نمره قبولی بین ۱۰ تا ۱۲ را کسب کرده است، میانگین کل دوره را به حداقل ۱۲ برساند تا امکان دانش‌آموختگی بیابد در غیراینصورت دانشجو از ادامه تحصیل محروم می‌شود. هزینه این دروس برای دانشجویان مشمول آموزش رایگان، طبق تعرفه مصوب هیئت امنای دانشگاه دریافت می‌شود. ماده ۲۵- تاریخ دانش‌آموختگی، زمان ثبت آخرین نمره‌ درس دانشجو در آموزش دانشگاه ‫یا حداکثر پایان آخرین نیم‌سال تحصیلی دانشجو‬ است.‬‬‬‬‬‬‬‬‬ ‫ ماده ۲۶- مسئولیت حسن اجرای این آیین‌نامه و هرگونه پاسخگویی قانونی مترتب بر آن بر عهده دانشگاه و نظارت بر اجرا و تفسیر مفاد آن بر عهده معاون آموزشی و تحصیلات تکمیلی دانشگاه است.‬‬‬‬‬‬‬‬‬‬ ماده ۲۷- این آیین‌نامه و تبصره‌های آن برای دانشجویان ورودی سال تحصیلی ۱۴۰۳-۱۴۰۲ و پس از آن لازم الاجرا است. برای دانشجویان ورودی‌های پیشین، مطابق با آیین‌نامه‌های ابلاغی دوره‌های خود عمل می‌شود.‬ ماده ۲۸- این آیین‌نامه و مفاد اجرایی آن مبتنی بر آیین‌نامه آموزشی مصوب جلسه شماره ۹۶۲ مورخ ۱۴۰۲/۰۴/۲۵ شورای عالی برنامه‌ریزی آموزشی (ابلاغی طی نامه شماره ۱۵۴۹۴۶ و مورخ ۱۴۰۲/۰۶/۲۷ به دانشگاه‌ها) و بر اساس آخرین مصوبات شورای آموزش و هیئت امنای دانشگاه صنعتی شریف، تدوین شده و در تاریخ ۱۴۰۲/۱۰/۰۶ به تصویب شورای آموزش دانشگاه رسیده است. این آیین‌نامه برای کلیه دانشجویان ورودی سال تحصیلی ۱۴۰۳-۱۴۰۲ و پس از آن اجرا می‌شود و تمام آیین‌نامه‌ها و بخشنامه‌ها و مستندات مرتبط با مقررات آموزشی قبلی که مغایر با آیین‌نامه کنونی باشند، برای دانشجویان ورودی سال تحصیلی ۱۴۰۳-۱۴۰۲ و پس از آن لغو و بلااثر است. تاریخ تصویب در شورای آموزش دانشگاه ۱۴۰۲/۱۰/۰۶\nتاریخ بازنگری در شورای آموزش دانشگاه ۱۴۰۴/۰۴/۱۱ پیوست آیین‌نامه آموزشی دوره کارشناسی (تعاریف) وزارت: منظور وزارت علوم، تحقیقات و فناوری است. شورای عالی برنامه ریزی آموزشی: منظور شورای عالی برنامه‌ریزی آموزشی وزارت است. دانشگاه: منظور هر یک از دانشگاه‌ها و مؤسسه‌های آموزش عالی و پژوهشیِ دارای مجوز تاسیس از مراجع ذیربط كه مجری دوره‌های كاردانی، كارشناسی ناپیوسته، كارشناسی پیوسته، کارشناسی ارشد و دکتری تخصصی هستند. آموزش رایگان: منظور آموزش دانشجو در طول سنوات مجاز دوره تحصیلی، بدون پرداخت هزینه (در دانشگاه‌های استفاده كننده از بودجه عمومی دولت) است. مدرس: عضو هیئت علمی دانشگاه یا شخصی که به واسطه ابلاغ رسمی از جانب دانشگاه برای تدریس یک یا چند درس در دانشگاه به‌کارگیری می‌شود. دانشـجـو: فردی است كه در یکی از دوره‌های آموزش عالی برابر ضوابط معین، پذیرفته شده، ثبت نام کرده و به تحصیل مشغول است. دانش‌آموخته: فردی است که یکی از رشته‌های دوره‌های تحصیلی مصوب را با موفقیت به پایان رسانده و برابر ضوابط معین، گواهی یا مدرک تحصیلی مربوطه را دریافت کرده است. حضوری: شیوه‌ای از پذیرش است كه دانشجو به ‌صورت تمام وقت در فعالیت‌های تحصیلی دانشگاه شرکت ‌می‌كند. غیرحضوری: شیوه‌ای از پذیرش است که دانشجو بدون حضور در دانشگاه، فعالیت‌های تحصیلی دارد. نیمه‌حضوری: شیوه‌ای از پذیرش است كه بخشی از آموزش آن حضوری و بخش دیگر غیرحضوری به انجام می‌رسد. شهریه‌پرداز: منظور آموزش دانشجو در یک دوره تحصیلی، به ازای پرداخت هزینه‌ها است. نیم‌سال تحصیلی: بازه زمانی تعیین شده كه شامل ۱۶ هفته آموزش و ۲ هفته امتحانات پایانی است. بازه تابستانی: بازه زمانی شامل ۶ هفته آموزش و ۱ هفته امتحانات است. برنامه درسی: مجموعه به هم پیوسته‌ای از دروس هر رشته تحصیلی با هدفی مشخص، مصوبِ شورای عالی برنامه‌ریزی آموزشی است. واحد درسی: ارزش مقداری درسی است كه ساعات هر واحد مطابق آیین‌نامه تدوین و بازنگری برنامه‌های درسی مصوب شورای عالی برنامه‌ریزی آموزشی تعیین می‌شود و طبق برنامه درسی مصوب شورای عالی برنامه‌ریزی آموزشی اجرا می‌شود. درس جبرانی: درسی است که با تأیید گروه آموزشی، گذراندن آن برای رفع کمبود دانش یا مهارت دانشجو، در آغاز دوره تحصیلی، ضروری تشخیص داده می‌شود. این نوع درس فقط برای دانشجویانی که از رشته‌های غیرمرتبط وارد دوره شده‌اند مطابق ضوابط وزارت قابل ارائه است. مشروطی: وضعیت تحصیلی است که دانشجو در یک نیم‌سال، بر حسب مقررات هر دوره تحصیلی، میانگین کمتر از حد نصاب تعیین شده در آن دوره را کسب کرده باشد. رشته تحصیلی: یک شعبه فرعی از شاخه‌های علمی که به لحاظ موضوع دارای قلمرو مشخص و متمایز از سایر شاخه‌های علمی است و به احراز دانش تخصصی، مهارت یا کارآمدی معینی می‌انجامد. گرایش تحصیلی: به شعبه‌ای از یک رشته که ناظر بر وجه تخصصی آن باشد، اطلاق می‌شود. اختلاف درس‌ها در دو گرایش از یک رشته، نباید از ۷۰ درصد کل واحدهای رشته بیشتر باشد. کاردانی پیوسته: دوره تحصیلی است كه دارندگان مدرک دیپلم، (در نظام آموزشی دارای پیش دانشگاهی بدون نیاز به گذراندن دوره پیش دانشگاهی) به آن وارد می‌شوند و با گذراندن حداقل ۶۸ واحد درسی طبق برنامه مصوب، به دریافت مدرك کاردانی نایل می‌آیند. کاردانی ناپیوسته: دوره تحصیلی پس از دوره متوسطه است که فرد پس از اخذ دیپلم و گذراندن دوره پیش‌دانشگاهی (در نظام آموزشی دارای پیش‌دانشگاهی) به آن وارد می‌شود و با گذراندن حداقل ۶۸ واحد درسی طبق برنامه مصوب، به دریافت مدرك کاردانی نایل می‌آید. كارشناسی پیوسته: دوره تحصیلی پس از دوره متوسطه است که فرد پس از اخذ دیپلم و گذراندن دوره پیش دانشگاهی (در نظام آموزشی دارای پیش دانشگاهی) به آن وارد شده و با گذراندن حداقل ۱۳۰ واحد درسی طبق برنامه درسی مصوب به دریافت مدرك كارشناسی نایل می‌آید. كارشناسی ناپیوسته: دوره تحصیلی است كه پس از دوره كاردانی (پیوسته یا ناپیوسته) آغاز و با گذراندن حداقل ۶۸ واحد درسی طبق برنامه مصوب، به دریافت مدرک كارشناسی منتهی می‌شود. گروه آزمایشی: مجموعه رشته‌های تحصیلی در دوره متوسطه است كه با توجه به مواد آزمونی مشترک، دسته‌بندی می‌شود. گروه آموزشی: بنیادی‌ترین واحد سازمانی دانشگاهیِ متشکل از تعدادی عضو هیئت علمی با تخصص مشترک، در یک رشته علمی خاص یا چند رشته متجــانس که به منـظور ایجاد و اجرای آن رشته تحصیلی در دانشگاه تشکیل می‌شود. مجموعه امتحانی: منظور مجموعه امتحانی مندرج در دفترچه ثبت‌نام آزمون سازمان سنجش آموزش کشور است. شورای آموزشی: یکی از شوراهای تخصصی در نخستین سطح سیاست‌گذاری و برنامه‌ریزی راهبردی در امور آموزشی دانشگاه است که به منظور ایجاد هماهنگی و تسهیل در امور اجرایی مرتبط با تحصیل دانشجو در حوزه معاونت آموزشی و تحصیلات تکمیلی تشکیل می‌شود. شیوه مجازی: شیوه آموزشی در دوره کارشناسی یا کارشناسی ارشد است که دانشجوی آن برابر ضوابط معین پذیرفته و ثبت‌نام می‌شود و به کمک فناوری اطلاعات و ارتباطات، تحصیل می‌کند. در این شیوه دانشجو نیمه‌حضوری یا غیرحضوری تحصیل می‌‌کند. راهنما (مشاور) آموزشی: عضو هیئت علمی آگاه و مسلط به امور آموزشی و پژوهشی است كه از سوی دانشگاه انتخاب می‌شود تا از تاریخ ورود تا پایان دوره تحصیلی، راهنمای تحصیل دانشجو در دوره کاردانی و کارشناسی باشد. استاد مشاور: یکی از اعضای هیئت علمی یا فردِ دارای صلاحیت با تخصص مرتبط است که مسئولیت مشاوره دانشجو را در انجام پروژه، پایان‌نامه یا رساله بر عهده دارد. هزینه‌های رفاهی: منظور تسهیلات و امکانات غیرآموزشی مانند کمک هزینه‌های خوابگاه، تغذیه، ایاب و ذهاب و سایر مواردی است که توسط دانشگاه به صورت رایگان یا یارانه‌ای به دانشجو تخصیص می‌یابد."
    },
    {
        "title": "آیین‌نامه آموزشی دوره کارشناسی دانشگاه صنعتی شریف (ورودی‌های ۱۴۰۱ و ماقبل)",
        "date": "۱۴۰۴/۰۴/۱۱",
        "url": "https://ac.sharif.edu/rules/undergrad-old",
        "content": "آیین‌نامه آموزشی دوره کارشناسی دانشگاه صنعتی شریف (ورودی‌های ۱۴۰۱ و ماقبل) مقدمه با استناد به آیین‌نامه آموزشی مصوب جلسه ۸۸۹ شورای عالی برنامه‌ریزی آموزشی وزارت مورخ ۱۳۹۶/۱۰/۲۰ که طی ابلاغیه شماره ۴۳۰۶۹/۲ به تاریخ ۱۳۹۷/۳/۱ به دانشگاه‌ها ابلاغ شده است و براساس بند ۳ این ابلاغیه که در آن تصمیم‌گیری پیرامون موضوعاتی که در آیین‌نامه فوق‌الذکر مسکوت گذاشته شده‌اند به دانشگاه‌های سطح ۱ و ۲ دولتی تفویض شده است، آیین‌نامه دوره‌های کارشناسی دانشگاه صنعتی شریف و شیوه اجرایی مفاد آن به شرح زیر براساس آخرین مصوبات شورای آموزش و هیات امنای دانشگاه تدوین و اجرایی شده است. لازم به ذکر است که مواد زیر همگی منطبق بر آیین‌نامه ابلاغی وزارت و همچنین شامل شیوه اجرا و تعیین تکلیف موارد تفویض شده است. تذکر: تعاریف اصطلاحات به کار رفته در این آیین‌نامه در پیوست ارائه شده است. ماده ۱- هدف هدف از تدوین این آیین‌نامه، انتظام بخشیدن به امور تحصیلی دانشجویان از طریق تعیین چارچوب قانونی برای اجرای هماهنگ، یکپارچه و صحیح برنامه‌های آموزشی و پژوهشی دانشگاه‌ها و موسسه‌های آموزش عالی کشور، به منظور تربیت نیروی انسانی متخصص، متعهد، آشنا با علم و آخرین دستاوردهای علمی و منطبق با نیازهای جامعه در راستای بهره‌گیری بهینه از ظرفیت‌های موجود برای ارتقای سطح کیفی آموزش و پژوهش دانشجویان در دوره‌های کاردانی و کارشناسی دانشگاه صنعتی شریف است. ماده ۲- شرط ورود به دانشگاه، تایید شایستگی‌های عمومی و علمی از طریق پذیرفته شدن در آزمون ورودی یا کسب پذیرش از دانشگاه طبق ضوابط و مقررات مصوب وزارت است. ماده ۳- آموزش در دانشگاه مبتنی بر نظام واحدی است. ماده ۴- دانشگاه صرفا برای دوره‌هایی که مجوز آن را از مراجع قانونی دریافت نموده است، دانشجو می‌پذیرد و فقط برنامه‌های آموزشی و درسی که براساس ضوابط ابلاغی وزارت تدوین گردیده است را اجرا می‌نماید. ماده ۵- آموزش رایگان برای هر دانشجو، در هر دوره تحصیلی صرفا یک بار امکان‌پذیر است. تبصره: دانشجوی مشمول آموزش رایگان، در صورت حذف غیرموجه درس به تشخیص دانشگاه یا عدم کسب نمره قبولی در هر درس، برای انتخاب مجدد همان درس یا درس جایگزین آن، موظف به پرداخت هزینه درس مربوط، مطابق تعرفه مصوب هیات امنای دانشگاه است. ماده ۶- برنامه‌ریزی و تصمیم‌گیری درباره چگونگی و زمان پذیرش قبول‌شدگان، ثبت نام، انتخاب واحد، حذف و اضافه، حذف اضطراری دروس، زمان اعلام و ثبت نمره، تاریخ تجدید نظر و غیره طبق مصوبات شورای آموزشی دانشگاه انجام می‌شود. ماده ۷- چگونگی و ترتیب ارائه تمامی دروس هر دوره و هر رشته با رعایت روابط پیشنیازی (تقدم و تأخر) میان دروس طبق برنامه‌ی درسی مصوب توسط گروه آموزشی مربوطه تعیین می‌گردد و دانشجو موظف به رعایت آن‌ها است. تبصره: دانشجو در آخرین نیم‌سال تحصیلی از رعایت مقررات مربوط به این ماده معاف است. ماده ۸- دانشگاه برای هدایت تحصیلی دانشجو از زمان پذیرش، یکی از اعضای هیات علمی مرتبط با رشته‌ی تحصیلی دانشجو را به عنوان «استاد راهنمای آموزشی» وی تعیین و براساس ساز و کار مصوب دانشگاه بر نحوه‌ی عملکرد او نظارت می‌نماید. دانشجو بایستی در مراحل تحصیلی به‌ویژه در انتخاب واحدهای درسی راهنمایی‌های وی را رعایت نمایند. ماده ۹- حضور دانشجو در تمام جلسات کلاس درس دوره‌های تحصیلی حضوری الزامی است. تبصره ۱: اگر دانشجو در بیش از ۳/۱۶ جلسات درسی غیبت کند، چنانچه غیبت دانشجو به تشخیص شورای آموزشی دانشگاه غیرموجه تشخیص داده شود، نمره آن درس صفر و در صورت تشخیص موجه، آن درس حذف می‌شود. در این صورت رعایت حداقل ۱۲ واحد در طول نیم‌سال برای دانشجو الزامی نیست ولی نیم‌سال مذکور به عنوان یک نیم‌سال کامل جزو سنوات تحصیلی وی محسوب می‌شود. تبصره ۲: در شرایط خاص، حذف تمام دروس یک نیم‌سال تحصیلی با درخواست کتبی دانشجو تا زمان مشخص شده در تقویم آموزشی دانشگاه، با تأیید شورای آموزشی دانشگاه و با احتساب در سنوات تحصیلی امکان‌پذیر است. تبصره ۳: دانشجو می‌تواند با رعایت مفاد تبصره ۱ این ماده، در صورت اضطرار و تا زمان مشخص شده در تقویم آموزشی دانشگاه، صرفا یک درس نظری را با تأیید گروه آموزشی حذف کند به شرط آن که تعداد واحدهای باقیمانده‌ی دانشجو کمتر از ۱۲ واحد نشود. تبصره ۴: غیبت در امتحان پایان نیم‌سال منجر به نمره صفر/غایب در آن امتحان می‌شود و نمره نهایی درس براساس سوابق تحصیلی دانشجو در طول نیم‌سال در آن درس توسط مدرس قابل محاسبه و اعمال خواهد بود. تبصره ۵: در صورت غیبت موجه در امتحان پایان نیم‌سال با درخواست دانشجو درس حذف می‌شود. تشخیص موجه بودن غیبت در امتحان پایان نیم‌سال بر عهده شورای آموزش دانشگاه یا کمیته منتخب این شورا است. ماده ۱۰- پیشرفت تحصیلی دانشجو در هر درس توسط عضو هیات علمی یا مدرس همان درس و براساس حضور، شرکت در فعالیت‌های کلاسی، انجام تکالیف و نتایج امتحانات ارزشیابی و به صورت عددی بین صفر تا بیست محاسبه می‌شود. تبصره ۱: برگزاری آزمون کتبی برای درس‌های نظری الزامی است. تبصره ۲: نمرات دروس تمرین دبیری، کارآموزی و کارورزی، عملیات صحرایی، کار در عرصه و دروسی که در برنامه‌ی درسی مصوب، با پروژه ارائه می‌شود، در صورتی که به تشخیص مدرس و تأیید گروه آموزش مربوط، تکمیل آن‌ها در طول یک نیم‌سال تحصیلی میسر نباشد، ناتمام تلقی می‌شود، قطعی شدن نمره ناتمام طبق شیوه‌نامه ماده ۱۴ انجام می‌شود. تبصره ۳: مدرس هر درس موظف است گزارش نمره ارزیابی نهایی درس دانشجویان را ظرف مدت ۷ روز از تاریخ برگزاری امتحان به آنان اعلام کند. تبصره ۴: مدرس هر درس موظف است به تقاضای کتبی دانشجویانی که در خواست تجدید نظر در نمره ارزیابی درس را دارند، رسیدگی و نمرات را حداکثر ۲ هفته پس از برگزاری امتحان پایان نیم‌سال به اداره آموزش دانشگاه اعلام کند. تبصره ۵: نمره درس پس از ورود به کارنامه غیرقابل تغییر است. تبصره ۶: مدرس موظف است برگه‌های امتحانی هر درس را به عنوان سابقه درس، حداقل تا دو نیم‌سال تحصیلی بعد نگهداری نماید. ماده ۱۱- مدت مجاز تحصیل در دوره‌های کاردانی (پیوسته و ناپیوسته) و کارشناسی ناپیوسته ۴ نیم‌سال و در دوره کارشناسی پیوسته ۸ نیم‌سال است. با اتمام سنوات مجاز، امکان ادامه تحصیل در آن دوره از دانشجو سلب می‌شود. تبصره ۱: دانشگاه اختیار دارد در شرایط خاص و با تصویب شورای آموزش دانشگاه، حداکثر یک نیم‌سال برای دوره‌های کاردانی و کارشناسی ناپیوسته و حداکثر دو نیم‌سال برای دوره کارشناسی پیوسته، مدت مجاز تحصیل را افزایش دهد. چنانچه دانشجو در این مدت دانش آموخته نشود از ادامه تحصیل محروم خواهد شد. تبصره ۲: هزینه افزایش سنوات تحصیلی طبق تعرفه مصوب هیأت امناء دانشگاه از دانشجویان مشمول آموزش رایگان دریافت می‌شود. ماده ۱۲- تحصیل همزمان دانشجوی دوره کارشناسی دانشگاه به شیوه حضوری در کلیه دانشگاه‌های (دولتی و غیردولتی) ممنوع است. تبصره ۱: دانشجوی مشمول این آیین‌نامه می‌تواند در دوره‌های غیرحضوری که منتهی به مدرک تحصیلی می‌شود، مظابق مصوبات مربوط به صورت همزمان تحصیل کند. تبصره ۲: تحصیل همزمان دانشجویان استعدادهای درخشان دوره کارشناسی براساس مصوبات مراجع قانونی وزارت و شورای هدایت استعدادهای درخشان دانشگاه انجام می‌شود. ماده ۱۳- دانشجو در هر نیم‌سال تحصیلی لازم است حداقل ۱۲ و حداکثر ۲۰ واحد درسی انتخاب کند. حداکثر واحد مجاز انتخابی در دوره تابستان ۶ واحد درسی است. تبصره ۱: در صورتی که دانشگاه به هر دلیل با حذف واحدهای درسی دانشجو موافقت کند و این امر منجر به کاهش تعداد واحدهای دانشجو از حدنصاب شود و یا در صورتی که واحدهای انتخابی یا باقیمانده‌ی دانشجو در پایان هر نیم‌سال به تشخیص گروه آموزشی، بنا به دلایل موجه و خارج از اراده دانشجو به کمتر از ۱۲ واحد درسی برسد آن نیم‌سال به عنوان یک نیم‌سال کامل جزو سنوات تحصیلی وی محسوب می‌شود. تبصره ۲: اگر میانگین کل واحدهای اخذ شده دانشجویی حداقل ۱۷ باشد، در این صورت دانشجو با تایید گروه آموزشی در نیم‌سال تحصیلی بعد می‌تواند حداکثر تا ۲۴ واحد درسی اخذ نماید. تبصره ۳: دانشجویی که تا پایان نیم‌سال اول سال تحصیلی حداکثر ۲۶ واحد باقیمانده دارد،  می‌تواند واحدهای لازم جهت دانش آموخته شدن را در نیم‌سال دوم و دوره تابستانی همان سال تحصیلی اخذ کند، به طوری که سقف واحدها در نیم‌سال دوم از ۲۴ واحد و در دوره تابستانی از ۸ واحد تجاوز نکند (این تعداد واحد با احتساب امکان معرفی به استاد در ماده ۲۶ است). ماده ۱۴- نمره ارزشیابی از هر درس به صورت عددی از صفر تا ۲۰ محاسبه می‌شود و حداقل نمره قبولی در هر درس ۱۰ است. تبصره ۱: با تصویب شورای آموزش دانشگاه، در مورد برخی دروس خاص مانند کارآموزی و دروس صفر واحدی یا در مواردی که درس توسط دانشجو به روش خاصی گذرانده شده است مانند دروسی که دانشجو به صورت میهمان یا در تحصیلات قبلی گذرانده است، نمره ارزشیابی درس به صورت قبول/رد (P/F) یا قبول با درجه‌بندی/رد (P-EX, P-Go …/F) یا به صورت صرفا دارای اعتبار گذرانده (CR) درج می‌شود. تبصره ۲: نمره مردودی در یک یا چند درس در میانگین نیم‌سال و میانگین کل واحدهای اخذ شده محاسبه شده و گذراندن آن در نیم‌سال‌های بعدی موجب حذف نمره مردودی نمی‌شود. میانگین کل واحدهای گذرانده دانشجو (که ملاک دانش‌آموختگی است) صرفا بر اساس نمرات دروس گذرانده (نمرات قبولی) محاسبه می‌گردد. ماده ۱۵- چنانچه میانگین نمرات دانشجو در هر نیم‌سال تحصیلی کمتر از ۱۲ باشد، دانشجو در آن نیم‌سال مشروط تلقی می‌شود. سقف مجاز مشروط اعم از متوالی یا متناوب در دوره کاردانی و کارشناسی ناپیوسته دو نیم‌سال و در دوره کارشناسی پیوسته ۳ نیم‌سال است. تبصره ۱: چنانچه دانشجویی به تعداد سقف مجاز نیم‌سال مشروط شده باشد، از ادامه تحصیل محروم می‌شود. تبصره ۲: ادامه تحصیل دانشجوی مشروط در سنوات مجاز مشروط به تایید مراجع قانونی دانشگاه شامل شورای آموزش یا کمسیون موارد خاص دانشگاه است. تبصره ۳: چنانچه دانشجویی در یک نیم‌سال مشروط شده باشد، در نیم‌سال بعدی حداکثر می‌تواند تا ۱۴ واحد درسی انتخاب کند. ماده ۱۶- دانشجو می‌تواند با رعایت سنوات مجاز تحصیل، در دوره کاردانی و کارشناسی ناپیوسته، یک نیم‌سال و در دوره کارشناسی پیوسته حداکثر دو نیم‌سال از مرخصی تحصیلی استفاده کند. تبصره ۱: مدت مجاز مرخصی پزشکی، در صورت تأیید پزشک معتمد دانشگاه و شورای آموزشی، حداکثر دو نیم‌سال تحصیلی و در صورت تایید مراجع ذیصلاح دانشگاه بدون احتساب در سنوات تحصیلی است. تبصره ۲: بررسی سایر مصادیق مرخصی تحصیلی (مانند مأموریت همسر یا والدین و …) حداکثر تا دو نیم‌سال تحصیلی و بدون احتساب در سنوات مجاز، در اختیار شورای آموزشی دانشگاه یا کمیته منتخب آن است. تبصره ۳: دانشجو می‌تواند با تشخیص شورای آموزشی دانشگاه از مجموع مرخصی‌های مذکور در این ماده و تبصره‌های مندرج در آن بهره‌مند شود. ماده ۱۷- ثبت نام نکردن دانشجو در هر نیم‌سال تحصیلی، انصراف از تحصیل محسوب می‌شود. تبصره : تصمیم‌گیری در مورد بازگشت به تحصیل دانشجوی منصرف از تحصیل بر عهده شورای آموزشی دانشگاه است. ماده ۱۸- دانشجوی متقاضی انصراف از تحصیل، باید درخواست انصراف خود را شخصا و به صورت کتبی به اداره آموزش دانشگاه تسلیم کند. دانشجو مجاز است فقط برای یک بار و تا دو ماه از تاریخ ارائه درخواست، تقاضای انصراف خود را پس بگیرد. در غیر این صورت، پس از انقضای این مهلت، حکم انصراف از تحصیل وی صادر می‌شود. ماده ۱۹- در صورتی که دانشجوی منصرف یا محروم از تحصیل در دوره کارشناسی پیوسته حداقل ۶۸ واحد درسی (شامل حداکثر ۱۰ واحد دروس عمومی و مابقی از سایر دروس دوره) را با نمره قبولی گذرانده و میانگین کل دروس گذرانده وی ۱۲ یا بالاتر باشد، در این صورت می‌تواند مدرک دوره کاردانی همان رشته را دریافت کند. در غیر این صورت، به دانشجوی مذکور و همچنین به دانشجوی منصرف یا محروم از تحصیل در دوره کاردانی و کارشناسی ناپیوسته، فقط گواهی مبنی بر تعداد واحدهای گذرانده شده داده خواهد شد. تبصره ۱: در صورتی که دانشجوی منصرف یا محروم از تحصیل در دوره کارشناسی پیوسته بیش از واحدهای مورد نیاز دوره کاردانی را با نمره قبولی گذرانده باشد در این صورت دانشگاه دروسی را ملاک میانگین کل برای صدور مدرک کاردانی قرار می‌دهد که میانگین کل دانشجو در آن دروس، ۱۲ یا بالاتر شود. تبصره ۲: صدور مدرک کاردانی حسب تقاضای دانشجو و صرف نظر از وجود دوره کاردانی مصوب در آن رشته یا مجری بودن دانشگاه محل تحصیل دانشجو انجام می‌شود. ماده ۲۰- دانشجوی دوره‌های کاردانی و کارشناسی پیوسته با داشتن شرایط زیر می‌تواند از یک رشته یا گرایش به رشته یا گرایش دیگر تحصیلی در دانشگاه تغییر رشته یا گرایش دهد: الف) وجود رشته یا گرایش مورد تقاضای دانشجو در دانشگاه؛ ب) موافقت گروه آموزشی مبدأ و مقصد و با تأیید شورای آموزشی دانشگاه؛ ج) کمتر نبودن نمره‌های اکتسابی دانشجو در آزمون سراسری گروه آزمایشی ذیربط از نمره آخرین فرد پذیرفته شده در آن رشته یا گرایش در دانشگاه و در سال پذیرش با تأیید سازمان سنجش آموزش کشور؛ د) امکان ادامه تحصیل دانشجو در رشته با گرایش جدید در سنوات مجاز باقیمانده؛ تبصره ۱: دانشجو در هر دوره تحصیلی صرفا برای یک بار می‌تواند با رعایت شرایط این ماده، تغییر رشته یا گرایش دهد. تبصره ۲: تغییر رشته دانشجو در دوره کاردانی و کارشناسی ناپیوسته ممنوع است، اما تغییر گرایش با داشتن شرایط و ضوابط ذکر شده در این ماده امکان‌پذیر است. ماده ۲۱- میهمانی و انتقال دانشجو مطابق آیین‌نامه‌های میهمانی و انتقال دانشجویان دوره‌های کاردانی و کارشناسی دانشگاه‌ها و مؤسسات آموزش عالی دولتی و غیردولتی مصوب وزارت و براساس آیین‌نامه‌های میهمانی و انتقال دانشجویان دانشگاه صنعتی شریف انجام می‌شود. ماده ۲۲- تغییر رشته یا انتقال از دوره‌های پایین به دوره‌های بالاتر، از غیردولتی به دولتی، از شهریه پرداز به رایگان، از شبانه به روزانه، از غیرحضوری به نیمه حضوری و حضوری ممنوع است ولی برعکس آن مجاز است. تبصره: تغییر رشته دانشجویی که پذیرش وی در دوره از طریق بدون آزمون بوده است به رشته‌هایی که پذیرش در آن‌ها از طریق آزمون سراسری صورت گرفته باشد، ممنوع است ماده ۲۳- انتقال توام با تغییر رشته یا گرایش در صورت احراز شرایط (موضوع مواد ۲۰، ۲۱، ۲۲ و ۲۴) و با کسب موافقت دانشگاه‌های مبدا و مقصد، فقط برای یک بار امکان‌پذیر است. ماده ۲۴- معادل سازی و پذیرش واحدهای درسی گذرانده شده دانشجو براساس دستورالعمل اجرایی مصوب شورای آموزشی دانشگاه امکان‌پذیر است. تبصره ۱: به ازای هر ۱۲ تا ۲۰ واحد از دروس معادل سازی شده، یک نیم‌سال از سنوات مجاز تحصیلی دانشجو کاسته می‌شود. تبصره ۲: معادل سازی دروس صرفا در شیوه‌های آموزشی هم‌عرض زیر صورت می‌گیرد: الف) واحدهای گذرانده دانشجوی حضوری به دوره‌های حضوری، نیمه حضوری یا غیرحضوری؛ ب) نیمه حضوری به نیمه حضوری و غیرحضوری؛ ج) غیرحضوری به غیرحضوری. ماده ۲۵- تعداد واحدهای جبرانی با تشخیص گروه آموزشی صرفا برای دوره کارشناسی ناپیوسته حداکثر ۶ واحد است و نمره دروس جبرانی در میانگین نیم‌سال و کل محاسبه نمی‌شود. تبصره: دانشگاه اختیار دارد برای دانش آموختگان دوره کاردانی پیوسته (فاقد مدرک پیش‌دانشگاهی) که معدل کل واحدهای گذرانده‌ی آن‌ها زیر ۱۴ است و در دوره کارشناسی ناپیوسته در رشته غیرمرتبط (به تشخیص گروه آموزشی) پذیرفته شده‌اند حداکثر ۲۰ واحد درسی جبرانی ارائه کند. نمره این دروس در میانگین نیم‌سال و کل محاسبه نمی‌شود. ماده ۲۶- در صورتی که برای فراغت از تحصیل تنها یک درس نظری که قبلا دانشجو در آن مردود شده است، باقیمانده باشد، با موافقت دانشکده یا مرکز ارائه کننده درس، معرفی به استاد در آن درس امکان‌پذیر است. درخواست معرفی به استاد بایستی حداکثر تا یک نیم‌سال پس از آخرین ثبت نام دانشجو، به آموزش دانشگاه ارائه شود. ماده ۲۷- ملاک دانش آموختگی برای دوره‌های کاردانی، کارشناسی پیوسته و ناپیوسته گذراندن کلیه واحدهای دوره و داشتن میانگین کل واحدهای گذرانده‌ی حداقل ۱۲ در پایان دوره است. تبصره: چنانچه میانگین کل واحدهای گذرانده‌ی دانشجویی پس از گذراندن تمام واحدهای درسی آن دوره کمتر از ۱۲ باشد تنها یک نیم‌سال با رعایت سقف مجاز سنوات تحصیلی به وی فرصت داده می‌شود تا با اخذ مجدد حداکثر ۲۰ واحد از درس‌هایی که با نمره کمتر از ۱۲ گذرانده است، میانگین کل واحدهای گذرانده‌ی خود را به حداقل ۱۲ برساند و مدرک تحصیلی دوره را دریافت کند، در غیر این صورت از تحصیل محروم می‌شود. ماده ۲۸- تاریخ دانش آموختگی، زمان ثبت آخرین نمره درس دانشجو در اداره آموزش دانشگاه و حداکثر پایان آخرین نیم‌سال تحصیلی دانشجو است. ماده ۲۹- مسئولیت حسن اجرای این آیین‌نامه و هرگونه پاسخگویی قانونی مترتب بر آن بر عهده دانشگاه و نظارت بر اجرا و تفسیر مفاد آن بر عهده معاون آموزشی دانشگاه است. این آیین‌نامه و مفاد اجرایی آن مبتنی بر آیین‌نامه آموزشی مصوب جلسه ۸۸۹ شورای عالی برنامه‌ریزی آموزشی وزارت مورخ ۱۳۹۶/۱۰/۲۰ (که طی ابلاغیه شماره ۴۳۰۶۹/۲ به تاریخ ۱۳۹۷/۳/۱ به دانشگاه‌ها ابلاغ شده است) و براساس آخرین مصوبات شورای آموزش و هیات امنای دانشگاه صنعتی شریف تدوین شده و برای کلیه ورودی‌های سال تحصیلی ۹۸-۱۳۹۷ و پس از آن اجرا می‌شود. همچنین مفاد این آیین‌نامه منافاتی با آیین‌نامه قبلی آموزشی دانشگاه مصوب ۱۳۹۴ ندارد و لذا قابل اجرا بر تمامی ورودی‌های سال تحصیلی ۹۴-۱۳۹۳ و پس از آن نیز هست. پیوست تعاریف وزارت: منظور وزارت علوم، تحقیقات و فناوری است. دانشگاه: در آیین‌نامه‌های وزارتی منظور هر یک از دانشگاه‌ها و موسسه‌های آموزش عالی و پژوهشی (اعم از دولتی و غیردولتی) است که دارای مجوز تأسیس از مراجع ذیربط بوده و مجری هر یک دوره‌های کاردانی، کارشناسی ناپیوسته و کارشناسی پیوسته هستند. در این آیین‌نامه، منظور دانشگاه صنعتی شریف است. آموزش رایگان: منظور آموزش دانشجو در طول سنوات مجاز دوره تحصیلی بدون پرداخت هزینه در و دانشگاه‌هایی است که از بودجه عمومی دولت استفاده می‌کنند. دانشجو: فردی است که در یکی از دوره‌های آموزش عالی برابر ضوابط معین، پذیرفته شده، ثبت نام کرده و مشغول به تحصیل است. دانش آموخته: فردی است که یکی از دوره‌های تحصیلی را با موفقیت به پایان رسانده و برابر ضوابط معین، گواهی و یا مدرک تحصیلی مربوط را دریافت کرده باشد. حضوری: منظور شیوه‌ای از آموزش است که دانشجو به صورت تمام وقت در فعالیت‌های آموزشی دانشگاه شرکت می‌کند. غیرحضوری: منظور شیوه‌ای از آموزش است که حضور فیزیکی دانشجو در فعالیت‌های آموزشی الزامی نیست. نیمه حضوری: منظور شیوه‌ای از آموزش است که بخشی از آن به صورت حضوری و بخشی از آن به صورت غیرحضوری انجام می‌شود. شهریه پرداز: منظور آموزش دانشجو در یک دوره تحصیلی، به ازای پرداخت هزینه‌ها است. نیم‌سال تحصیلی: بازه زمانی تعیین شده که شامل ۱۶ هفته آموزش و ۲ هفته امتحانات پایانی است. بازه (ترم) تابستانی: بازه زمانی تعیین شده که شامل ۶ هفته آموزش و ۱ هفته امتحانات پایانی است. برنامه‌ی درسی: منظور مجموعه به هم پیوسته‌ای از دروس هر رشته تحصیلی است که هدف مشخصی را دنبال می‌کند و برنامه آن توسط مراجع قانونی به تصویب رسیده است. واحد درسی: میزان درسی است که مفاد آن برای هر واحد نظری ۱۶ ساعت، عملی یا آزمایشگاهی ۳۲ ساعت، کارگاهی یا عملیات میدانی (بازدید علمی) ۴۸ ساعت، کارورزی یا کار در عرصه ۶۴ ساعت و کارآموزی حداقل ۱۲۰ ساعت در طول یک نیم‌سال تحصیلی یا دوره تابستانی و طبق برنامه‌ی درسی مصوب اجرا می‌شود. درس جبرانی: درسی است که به تشخیص گروه آموزشی، گذراندن آن برای رفع کمبود دانش یا مهارت دانشجو، و در آغاز دوره تحصیلی مربوط ضروری است. مشروطی: وضعیت تحصیلی است که دانشجو در یک نیم‌سال معدل کمتر از حد نصاب نمره تعیین شده را کسب کرده باشد. برای دوره‌های کاردانی و کارشناسی این حد نصاب نمره ۱۲ (از ۲۰) است. رشته تحصیلی: یکی از شعب فرعی از شاخه‌های علمی است که به لحاظ موضوع دارای قلمرو مشخص است و از موضوعات گروه‌های علمی دیگر متمایز بوده و به احراز دانش تخصصی، مهارت یا کارآمدی معینی می‌انجامد. گرایش تحصیلی: به شعبه‌ای از یک رشته که ناظر بر وجه تخصصی آن باشد اطلاق می‌شود. اختلاف درس‌ها در دو گرایش از یک رشته نباید از ۷۰ درصد کل واحدهای رشته بیشتر باشد. دوره کاردانی پیوسته: دوره تحصیلی که دارندگان مدرک دیپلم در نظام آموزشی دارای پیش‌دانشگاهی بدون نیاز به گذراندن دوره پیش‌دانشگاهی به آن وارد می‌شوند و حداقل با گذراندن ۶۸ واحد درسی طبق برنامه‌ی درسی مصوب به دریافت مدرک کاردانی نایل می‌شود. دوره کاردانی ناپیوسته: دوره تحصیلی پس از دوره متوسطه است که فرد پس از اخذ دیپلم و گذراندن دوره پیش‌دانشگاهی در نظام آموزشی دارای پیش‌دانشگاهی به آن وارد می‌شود و حداقل با گذراندن ۶۸ واحد درسی طبق برنامه‌ی درسی مصوب به دریافت مدرک کاردانی نایل می‌شود. دوره کارشناسی پیوسته: دوره تحصیلی پس از دوره متوسطه است که فرد پس از اخذ دیپلم و گذراندن دوره پیش‌دانشگاهی در نظام آموزشی دارای پیش‌دانشگاهی به آن وارد می‌شود و حداقل با گذراندن ۱۳۰ واحد درسی طبق برنامه‌ی درسی مصوب به دریافت مدرک کارشناسی نایل می‌شود. دوره کارشناسی ناپیوسته: دوره تحصیلی است که پس از دوره کاردانی (پیوسته و ناپیوسته) آغاز می‌شود و و حداقل با گذراندن ۶۸ واحد درسی طبق برنامه‌ی درسی مصوب به دریافت مدرک کارشناسی منتهی می‌شود. گروه آزمایشی: مجموعه رشته‌های مختلف تحصیلی در دوره متوسطه است که با توجه به مواد آزمونی مشترک، و دسته بندی می‌شود. گروه آموزشی: بنیادی‌ترین واحد سازمانی دانشگاهی متشکل از تعدادی عضو هیات علمی دارای تخصص مشترک در یک رشته علمی خاص یا چند رشته متجانس است که با ایجاد و راه اندازی آن رشته تحصیلی، در دانشگاه تشکیل می‌شود. شورای آموزشی: یکی از شوراهای تخصصی اولین سطح سیاست گذاری و برنامه‌ریزی راهبردی در امور آموزشی‌ی دانشگاه است که به منظور ایجاد هماهنگی و تسهیل در امور اجرایی مرتبط با تحصیل در حوزه معاونت آموزشی و تحصیلات تکمیلی به ریاست معاون آموزشی تشکیل می‌شود. شورای آموزشی می‌تواند اختیارات مشخص شده در این آیین‌نامه را به گروه آموزشی یا کمیته منتخب تفویض کند."
    },
    {
        "title": "آیین‌نامه ارسال مقاله به مجلات علمی و همایش‌ها و شرکت در مسابقات و جشنواره‌ها",
        "date": "۱۳۹۶/۱۰/۱۲",
        "url": "https://ac.sharif.edu/rules/papers",
        "content": "آیین‌نامه ارسال مقاله به مجلات علمی و همایش‌ها و شرکت در مسابقات و جشنواره‌ها ارائه و انتشار مقاله‌های علمی در همایش‌های ملی و بین‌المللی و مجلات علمی در سال‌های اخیر رشد چشمگیری داشته است. روشن است که این گونه فعالیت‌های تحقیقاتی، مطابق با استانداردهای متعارف، افزایش اعتبار و اعتلای توان علمی دانشگاه را فراهم می‌سازد. در مقابل تهیه و ارسال مقاله و شرکت در مسابقات یا همایش‌های بین‌المللی به گونه‌ای که مغایر با اخلاق و آداب علمی شناخته شده بین‌المللی باشد،  می‌تواند به اعتبار علمی دانشگاه خدشه وارد کند. لذا توجه به نکات زیر توسط دانشجویان و همکاران محترم ضروری است: الگوبرداری و یا برداشت مستقیم از سایر مقالات بدون ذکر مراجع و رعایت اصول اخلاقی، مصداق سرقت علمی است و پذیرفتنی نیست. ارسال همزمان مقاله به بیش از یک مجله یا یک کنفرانس پذیرفتنی نیست و مغایر با اصول شناخته شده علمی و اخلاق آکادمیک است. (البته ارسال همزمان مقاله به یک کنفرانس و یک مجله علمی در صورتی که مغایر با مقررات آن‌ها نباشد، قابل قبول است) ارائه مقاله و عدم شرکت نویسندگان در همایش‌ها مذموم است و به اعتبار دانشگاه لطمه می‌زند. در شرایط خاص لازم است عدم امکان ارائه مقاله پیش از زمان برگزاری همایش به اطلاع برگزارکنندگان رسانده شود. تهیه و ارسال مقاله با ذکر نام همکاران (استادان یا دانشجویان) بدون اطلاع قبلی نویسندگان مقاله از محتوای مقاله و محل ارسال آن غیرقانونی است و پیگرد قانونی دارد. استفاده از نام دانشگاه به عنوان آدرس نویسندگان تنها زمانی مجاز است که مقاله زیر نظر حداقل یکی از استادان دانشگاه تهیه شده و مورد تائید وی قرار گیرد. چنانچه استاد (استادان) راهنما جزو مولفین مقاله نباشد، لازم است به نحو مناسب و با ذکر نام در مقاله تصریح شود که فعالیت‌های پژوهشی انجام شده مستخرج از پایان‌نامه کارشناسی ارشد، رساله دکتری، پروژه پژوهشی و … در دانشگاه صنعتی شریف و زیر نظر استاد (استادان) راهنما با ذکر نام استاد (استادان) (مطابق با چارچوب تهیه مقاله در صفحه اول یا انتهای مقاله) صورت پذیرفته است. شرکت در مسابقات و جشنواره‌های ملی و بین‌المللی به عنوان دانشجوی دانشگاه باید با اطلاع قبلی و تایید استاد (استادان) راهنما، مسئولین دانشکده و دانشگاه، و با حفظ حقوق همکاران طرح پژوهشی (استادان و دانشجویان) صورت پذیرد. انتشار فعالیت‌های پژوهشی در قالب مقاله و یا شرکت در مسابقات و جشنواره‌های ملی و بین‌المللی توسط دانشجوی دانشگاه بدون تایید استاد (استادان) دانشگاه با نام دانشگاه صنعتی شریف مطلقا مجاز نمی‌باشد. هر چند انتشار فعالیت‌های پژوهشی و یا شرکت در مسابقات و جشنواره‌های ملی و بین‌المللی توسط دانشجو در صورتی که حاصل فعالیت‌های دانشجو در دانشگاه صنعتی شریف نباشد بدون ذکر نام و آدرس دانشگاه منع قانونی ندارد. در صورتی که نتایج بدست آمده در مقاله با حمایت مالی معاونت پژوهشی یا هر سازمان دیگری که دارای تفاهم‌نامه با دانشگاه بوده صورت گرفته باشد، قید نام حمایت‌کننده در مقاله و قدردانی از آن الزامی است. توجه: هرگونه تخلف از این آیین‌نامه در کمیته‌های انضباطی و تخلفات علمی قابل رسیدگی و پیگرد قانونی خواهد بود، و می‌تواند منجر به اخراج فرد خاطی از دانشگاه گردد."
    },
    {
        "title": "آیین‌نامه برگزاری و غیبت در امتحانات",
        "date": "۱۴۰۱/۰۴/۰۱",
        "url": "https://ac.sharif.edu/rules/exams",
        "content": "آیین‌نامه برگزاری و غیبت در امتحانات مصوب شورای آموزش دانشگاه مورخ ۱۳۸۳/۰۲/۱۲، بازنگری‌ شده در ۱۴۰۱/۰۴/۰۱\n‌ الف) آیین‌نامه برگزاری امتحانات امتحانات پایان نیم‌سال طبق برنامه اعلام شده انجام خواهد شد و غیرقابل تغییر است. همراه داشتن اصل کارت دانشجویی در جلسات امتحان الزامی است. ضروری است دانشجویان یک ربع قبل از شروع امتحان در جلسه حاضر باشند. با موضوع تقلب در امتحانات به شدت برخورد خواهد شد. برخی از مصادیق تقلب به شرح زیر است: داشتن کارت دانشجویی جعلی یا کپی گرفته شده استفاده از هر گونه نوشته، یادداشت، جزوه و کتاب غیرمجاز رد و بدل کردن هر گونه نوشته با سایر دانشجویان رد و بدل کردن هر گونه وسیله نظیر ماشین حساب، قلم، خط کش و … بدون هماهنگی با مراقبین همراه داشتن هر گونه تجهیزات ارتباطی نظیر تلفن همراه، پیجر، هندزفری همراه داشتن هر گونه وسائل الکترونیکی نظیر ساعت، دستبند، انگشتر، قلم و عینک هوشمند نگاه کردن از روی ورقه امتحانی دانشجوی مجاور و یا نشان دادن ورقه به وی نوشتن هرگونه اطلاعات بر روی دست، پا، لباس، میز و نیمکت برهم زدن نظم جلسه امتحان، عدم نشستن در محل تعیین شده و هر گونه مشاجره با مراقبین خروج و بازگشت غیرمجاز به جلسه امتحان فرستادن شخص دیگری به جای خود برخی از مجازات‌های ناشی از تقلب در جلسات امتحان به تشخیص کمیته انضباطی و اداره آموزش دانشگاه عبارتند از: درج حرف «D» بجای نمره در مقابل درس مورد نظر به معنای تخلف آموزشی (Dishonesty) در کارنامه تحصیلی درج نمره تنبیهی توسط استاد و ثبت موضوع در پرونده آموزشی محرومیت یک نیم‌سال تحصیلی اخراج از دانشگاه در خصوص نحوه برخورد با موضوع تقلب هیچ تفاوتی میان دروس عمومی، پایه و اختصاصی وجود ندارد. ب) آیین‌نامه غیبت در امتحانات چنانچه دانشجویی در امتحان غیبت نماید به هیچ وجه از وی امتحان مجدد به عمل نخواهد آمد. مسافرت در طول امتحانات پایان نیم‌سال، دلیل موجهی برای غیبت نخواهد بود و غیبت بر این مبنا غیرموجه است. چنانچه دانشجویی به دلیل بیماری قادر به شرکت در امتحان نباشد، باید فقط به بهداری دانشگاه مراجعه کرده و توسط پزشک دانشگاه معاینه و در صورت لزوم گواهی لازم صادر گردد. چنانچه دانشجو در تاریخ امتحان در بیمارستان بستری شود، باید در همان تاریخ بستری، مراتب را به اطلاع بهداری دانشگاه رسانده و پس از ترخیص، کلیه مدارک بیمارستان را جهت بررسی به بهداری دانشگاه ارائه نماید. (شماره تلفن‌های ۶۶۰۱۷۴۵۸ و ۶۶۱۶۴۸۵۵ برای این منظور در نظر گرفته شده است.) کسانی که مبتلا به ناراحتی‌های روانی یا اعصاب بوده، به نحوی که امکان شرکت در امتحان برای آن‌ها میسر نباشد، باید براساس گواهی‌های تأیید شده و طبق ضوابط، ترم خود را به طور کامل و در موعد مقرر حذف نمایند. حذف ننمودن ترم ملاک آمادگی برای ادامه ترم و شرکت در امتحانات است، و غیبت در امتحان برای اینگونه افراد، غیرموجه تشخیص داده می‌شود. چنانچه غیبت دانشجویی در جلسه امتحان توسط کمیته بررسی دلایل موجه تشخیص داده شود، درس مربوط به آن امتحان در کارنامه دانشجو به شکل حذف W ثبت می‌شود. در این صورت، چنانچه در نتیجه حذف، واحدهای دانشجو از حد نصاب لازم (۱۲ واحد) کمتر گردد، یک ترم کامل محسوب شده و مشمول مقررات یک ترم کامل می‌گردد."
    },
    {
        "title": "آیین‌نامه تحصیل همزمان در دو رشته ویژه دانشجویان استعداد درخشان",
        "date": "۱۳۹۷/۰۶/۳۱",
        "url": "https://ac.sharif.edu/rules/double-major",
        "content": "آیین‌نامه تحصیل همزمان در دو رشته ویژه دانشجویان استعداد درخشان مقدمه در اجرای سیاست‌های حمایت و هدایت استعدادهای درخشان مصوب جلسه ۴۱۹ تاریخ ۱۳۷۷/۰۲/۲۲ شورای عالی انقلاب فرهنگی و بند ۵ بخش ج از ماده ۲ قانون اهداف، وظایف و تشکیلات وزارت علوم، تحقیقات و فناوری مصوب جلسه تاریخ ۱۳۸۲/۰۵/۱۸ مجلس شورای اسلامی مبنی بر برنامه ریزی برای شناسایی و حمایت از استعدادهای درخشان، هدایت آن‌ها به سمت اولویت‌های راهبردی کشور در حوزه‌های مختلف علوم و به منظور تسهیل شکوفایی و هدایت آموزشی برگزیدگان علمی، این آیین‌نامه تدوین و به اجرا گذاشته می‌شود. ماده ۱- به منظور رعایت اختصار، واژه‌های زیر در این آیین‌نامه به کار می‌رود: وزارت : وزارت علوم، تحقیقات و فناوری؛ موسسه : هر یک از دانشگاه‌ها و موسسه‌های آموزش عالی و پژوهشی کشور که طبق مقررات وزارت فعالیت می‌کنند؛ شورای هدایت : شورای هدایت استعدادهای درخشان وزارت؛ دبیرخانه : دبیرخانه شورای هدایت مستقر در دفتر برنامه ریزی آموزش عالی؛ سازمان سنجش : سازمان سنجش آموزش کشور؛ رشته : هر یک از رشته‌های تحصیلی موسسه که دارای کد رشته-محل در دفترچه آزمون سراسری سازمان سنجش است. ماده ۲- دانشجوی دوره تحصیلی کارشناسی پیوسته که پس از دو نیم‌سال تحصیلی و دوره‌های کارشناسی ارشد پیوسته و دکتری حرفه‌ای که پس از چهار نیم‌سال تحصیلی در مقایسه با دانشجویان هم رشته و هم ورودی خود جزو ده درصد برتر بوده و دارای یکی از ویژگی‌های زیر باشد، مجاز است علاوه بر رشته تحصیلی خود، در یکی از رشته‌های اولویت‌دار دوره کارشناسی پیوسته هر یک از موسسه‌ها تحصیل کند: الف- پذیرفته شدگان آزمون سراسری ورود به دانشگاه در دوره کارشناسی پیوسته کارشناسی ارشد پیوسته و دکتری حرفه‌ای که با تایید سازمان سنجش نمره کل قبولی آن‌ها، ۲/۵ انحراف معیار از میانگین نمره‌های شرکت کنندگان در گروه آزمایشی مربوط بیشتر باشد؛ ب- دارندگان مدال‌های جهانی و طلای کشوری المپیادهای علمی دانش آموزی، مورد تایید وزارت آموزش و پرورش تبصره ۱ : تحصیل در رشته دوم صرفا پس از موافقت گروه آموزشی در هر دو رشته و دفتر استعدادهای درخشان موسسه امکان‌پذیر است تبصره ۲ : موسسه می‌تواند با توجه به اولویت‌های اعلام شده در اسناد بالادستی کشور و میزان تقاضا در رشته دوم تحصیلی، نسبت به تهیه فهرست رشته‌های اولویت دار اقدام کند و آن را به اطلاع متقاضیان برساند. ماده ۳- دانشجو پس از ورود به رشته دوم باید در هر نیم‌سال تحصیلی حداکثر تا سقف ۳۰ واحد درسی از مجموع درس‌های در رشته را به نحوی انتخاب کند که در مدت مجاز تحصیل در رشته اول، هر دو رشته را به پایان رساند. تبصره ۱ : موسسه اختیار دارد سنوات تحصیل دانشجوی کارشناسی پیوسته حائز شرایط این آیین‌نامه را براساس تبصره ۱ ماده ۱۵ آیین‌نامه آموزشی دوره‌های کاردانی و کارشناسی (پیوسته و ناپیوسته) مصوب جلسه ۸۵۹ تاریخ ۱۳۹۳/۱۲/۱۶ شورای عالی برنامه ریزی آموزشی وزارت متبوع، حداکثر تا سقف ۱۰ نیم‌سال و بدون پرداخت شهریه* افزایش دهد. تبصره ۲ : دانشجو می‌تواند با تایید گروه‌های آموزشی رشته اول و دوم، درس‌هایی که به لحاظ محتوایی تطابق موضوعی دارند را (با لحاظ در محاسبه سنوات تحصیلی هر دو رشته) فقط در یکی از دو رشته بگذراند. ماده ۴- دانشجوی حائز شرایط این آیین‌نامه، مجاز است در طول تحصیل خود، فقط یک بار از تحصیل همزمان در دو رشته تحصیلی بهره مند شود. ماده ۵- دانشجوی کارشناسی پیوسته، در صورت دانش آموختگی در یک رشته و قبولی در دوره کارشناسی ارشد می‌تواند واحدهای باقیمانده از رشته دوم خود را حداکثر در دو نیم‌سال تحصیلی همزمان با تحصیل در دوره کارشناسی ارشد به پایان رساند. در غیر اینصورت دانشجو باید از ادامه تحصیل در رشته دوم انصراف دهد. ماده ۶- تا زمانی که دانشجو تحصیل در هر دو رشته را به پایان نرسانده باشد، شاغل به تحصیل شناخته می‌شود و معرفی وی به اداره نظام وظیفه پس از پایان تحصیلات در هر دو رشته انجام می‌شود. ماده ۷- این آیین‌نامه صرفا شامل دانشجویان زیرنظام دانشگاه‌های دولتی وابسته به وزارت می‌باشد. تبصره : بهره‌مندی متقاضیان حائز شرایط سایر زیر نظام‌ها در دبیرخانه به صورت موردی قابل بررسی خواهد بود ماده ۸- تحصیل همزمان در دو رشته در سایر موارد، مشمول همه ضوابط و مقررات آیین‌نامه‌های آموزشی مربوط به دوره‌های تحصیلی مصوب وزارت است. تبصره : ادامه تحصیل همزمان در دو رشته منوط به حفظ عملکرد تحصیلی مطابق شیوه‌نامه مصوب موسسه است. ماده ۹- مسئولیت حسن اجرای این آیین‌نامه و هرگونه پاسخگویی قانونی مترتب بر آن بر عهده دانشگاه پذیرنده است، نظارت بر اجرا و شرح و تفسیر مفاد آن بر عهده معاونت آموزشی وزارت خواهد بود. ماده ۱۰- این آیین‌نامه مشتمل بر یک مقدمه، ۱۰ ماده و ۶ تبصره در تاریخ ۱۳۹۷/۰۶/۳۱ به تصویب شورای هدایت استعدادهای درخشان وزارت علوم، تحقیقات و فناوری رسید و برای دانشجویان ورودی ۹۸-۹۷ و بعد از آن قابل اجرا است و جایگزین آیین‌نامه «تحصیل همزمان دانشجویان دارای استعداد درخشان در دو رشته تحصیلی در دوره کارشناسی» (ابلاغیه شماره ۲۱/۳۰۱۰ تاریخ ۱۳۸۳/۱۰/۲۶) و ابلاغیه‌های مربوط می‌شود. * افزایش سنوات صرفا از منظر آموزشی است و سنوات مجاز رفاهی، مستقل از افزایش سنوات آموزشی، در مقطع کارشناسی ۸ نیم سال است و پس از آن استفاده از خدمات رفاهی دانشگاه (از جمله خوابگاه و تغذیه) مشمول پرداخت هزینه اضافی مطابق آیین‌نامه‌های مربوطه است."
    },
    {
        "title": "آیین‌نامه دستیاری آموزشی",
        "date": "۱۴۰۳/۱۱/۱۵",
        "url": "https://ac.sharif.edu/rules/ta",
        "content": "آیین‌نامه دستیاری آموزشی به منظور فراهم آوردن امکان استفاده از ظرفیت دانشجویان تحصیلات تکمیلی دانشگاه در قالب «دستیار آموزشی»، آیین‌نامه زیر توسط معاونت آموزشی و تحصیلات تکمیلی تدوین شده است. دستیار آموزشی مشمول این آیین‌نامه باید دانشجو یا دانش‌آموخته یکی از مقاطع تحصیلی کارشناسی ‌ارشد یا دکتری دانشگاه صنعتی شریف باشد. دستیار آموزشی موظف است پیش از آغاز به فعالیت به عنوان دستیار، در کارگاه دستیاری آموزشی شرکت کند. هر واحد دستیاری آموزشی، معادل ۳۴ ساعت کار در طول نیم‌سال، برای انجام وظایف زیر است: الف- تعامل مستقیم با دانشجویان (برگزاری آزمایشگاه یا کلاس تمرین، ساعات حضور برای رفع اشکال) ب- پشتیبانی (آماده‌سازی آزمایشگاه و محتوای آموزشی کلاس حل تمرین، طراحی سوالات تمرین و آزمونک‌ها، مراقبت در جلسات امتحان میان دوره و پایان نیم‌سال، تصحیح برگه‌ها و گزارش‌ها و سایر مسئولیت‌هایی که از سوی مدیر آزمایشگاه یا استاد درس ارجاع می‌گردد). حق‌الزحمه هر ساعت فعالیت دستیار آموزشی توسط دانشجویان یا دانش‌آموختگان دکتری برابر ضریب مربی پایه ۱ (در محاسبه حق‌التدریس نیم‌سال) و برای دانشجویان یا دانش‌آموختگان کارشناسی ارشد ۷۰ درصد  آن است. حداکثر تعداد واحد معادل دستیاری برای انواع مختلف دروس طبق جدول زیر محاسبه می‌شود. مقطع درس نوع درس حداکثر تعداد واحد معادل دستیاری توضیح کارشناسی نظری ۱ واحد به ازای هر ۲۵ نفر کارشناسی پایه ۲ واحد به ازای هر ۲۵ نفر کارشناسی و تحصیلات تکمیلی آزمایشگاه یا کارگاه ۲ واحد به ازای هر ۱۰ نفر محاسبه به صورت تجمیعی، حداکثر ۴ واحد دستیاری به ازای هر گروه درسی تحصیلات تکمیلی نظری ۱ واحد به ازای هر ۱۶ نفر سقف قابل پرداخت در هر نیم‌سال به هر دستیار آموزشی ۹ واحد معادل دستیاری است. دستیاران آموزشی دروس آزمایشگاهی، باید تحت نظر یک عضو هیئت علمی با مرتبه علمی استادیار یا بالاتر به عنوان مدیر آزمایشگاه فعالیت کنند. دستیاران اجازه تشکیل کلاس خصوصی برای دانشجویان کلاس در ازای دریافت هرگونه منفعت دیگر ندارند. دستیاران آموزشی در پایان هر نیم‌سال توسط دانشجویان ارزیابی می‌شوند. نتایج به اطلاع استاد درس و دانشکده می‌رسد. پرداخت دستیاران آموزشی پس از تأیید کارکرد توسط معاون آموزشی دانشکده و تأیید معاونت آموزشی دانشگاه امکان‌پذیر است. این آیین‌نامه در تاریخ ۱۴۰۱/۱۲/۲۲ به تصویب هیئت رئیسه دانشگاه رسیده و در تاریخ ۱۴۰۳/۱۱/۱۵ مورد بازنگری قرار گرفت."
    },
    {
        "title": "آیین‌نامه دوره کار و آموزش پایدار (کوآپ)",
        "date": "۱۴۰۳/۱۰/۰۵",
        "url": "https://ac.sharif.edu/rules/co-op",
        "content": "آیین‌نامه دوره کار و آموزش پایدار (کوآپ) مقدمه دوره کار و آموزش پایدار (کوآپ، به انگلیسی co-op مخفف cooperative education) ترکیبی منسجم از آموزش دانشگاهی و تجربه کار صنعتی است. دانشگاه صنعتی شریف به عنوان دانشگاهی پیشرو در حوزه آموزش، دوره کار و آموزش پایدار را در مقطع کارشناسی با هدف ارتقاء آموزش دانشجویان خود ایجاد نموده است. این آیین‌نامه به شرح ساختار و نحوه اجرای این دوره‌ می‌پردازد. ماده ۱. هدف هدف اصلی از این دوره کمک به دانشجویان برای گذار موفق از دانشگاه به محیط صنعت است. اهدافی که از اجرای این دوره انتظار می‌روند عبارت‌اند از: آماده‌سازی دانشجویان برای حضور موثر در صنعت تعمیق یادگیری و افزایش اثربخشی آموزش‌ دانشگاهی با به‌کارگیری مفاهیم آموخته‌شده در عمل ارتقاء توان اشتغال‌پذیری دانشجویان و بهبود موقعیت‌های شغلی بلافاصله بعد از فراغت از تحصیل تفکیک بازه‌های تحصیل و کار دانشجویان با هدف پیش‌گیری از تأثیرات منفی متقابل افزایش ماندگاری و اثربخشی دانشجویان در داخل کشور افزایش قدرت کارآفرینی دانشجویان از طریق کسب تجربه دنیای واقعی صنعت ماده ۲. تعاریف دانشگاه : دانشگاه صنعتی شریف دانشکده : دانشکده محل تحصیل دانشجو دانشجو : دانشجوی دوره کارشناسی دانشگاه صنعت : شرکت، مؤسسه یا سازمانی که دانشجو را به استخدام می‌گیرد. دفتر کوآپ : دفتری ذیل معاونت آموزشی که مسئول اجرای دوره کوآپ در دانشگاه است. کارورزی : یک دوره ۷ ماهه پیوسته کار در صنعت ماده ۳. ساختار کلی دوره دوره کار و آموزش پایدار ترکیبی از بازه‌های تحصیل تمام‌وقت در دانشگاه و بازه‌های کار تمام‌وقت در صنعت است. سه ساختار کلی پیشنهادی برای اجرای این دوره به شکل زیر است. ساختار ۱ نیم‌سال  اول نیم‌سال  دوم تابستان سال  اول تحصیل تحصیل — سال  دوم تحصیل کار کار سال  سوم تحصیل تحصیل کار سال  چهارم کار تحصیل — سال  پنجم تحصیل تحصیل — ساختار ۲ نیم‌سال  اول نیم‌سال  دوم تابستان سال  اول تحصیل تحصیل — سال  دوم تحصیل تحصیل کار سال  سوم کار تحصیل — سال  چهارم تحصیل کار کار سال  پنجم تحصیل تحصیل — ساختار ۳ نیم‌سال  اول نیم‌سال  دوم تابستان سال اول تحصیل تحصیل — سال دوم تحصیل تحصیل — سال سوم تحصیل کار کار سال چهارم تحصیل تحصیل کار سال پنجم کار تحصیل — ماده ۴. شرایط ورود به دوره دانشجوی دوره کارشناسی در صورت دارا بودن میانگین کل نمرات حداقل ۱۴ (در زمان درخواست) می‌تواند برای تحصیل در دوره کار و آموزش پایدار درخواست دهد. مهلت ثبت درخواست ورود به دوره کار و آموزش پایدار، ابتدای نیم‌سال قبل از نیم‌سال کارورزی دانشجو است. ماده ۵. نحوه اجرای دوره تعداد نیم‌سال‌های کارورزی گذرانده شده، به سنوات مجاز تحصیل دانشجو (۸ نیم‌سال)، اضافه می‌شود و به همین میزان دانشجو از پرداخت شهریه خارج از سنوات مجاز معاف خواهد بود*. در نیم‌سال‌های کارورزی، دانشجو فقط در درس کارورزی ثبت‌نام کرده و مجاز به اخذ هیچ درس دیگری اعم از دروس نظری، پروژه و آزمایشگاه نیست. دانشجو می‌تواند بعد از اتمام نیم‌سال سوم تحصیل خود، دوره کارورزی را آغاز کند و حداکثر تا پایان نیم‌سال نهم دوره تحصیلی فرصت دارد تا در دو بازه ۷ ماهه از طریق دوره کوآپ، در شرکت‌های پذیرش‌شده در دوره مشغول کار شود. بین دو دوره کار ۷ ماهه، باید حداقل یک نیم‌سال تحصیل در دانشگاه فاصله باشد. برنامه سایر نیم‌سال‌ها با رعایت بندهای این ماده قابل تغییر است. آخرین نیم‌سال دوره باید تحصیل در دانشگاه باشد. مدت زمان کارورزی در نیم‌سال‌های اول و دوم ۴٫۵ ماه و در دوره تابستان ۲٫۵ ماه هر یک با انعطاف زمانی دو هفته است. دانشجو حداکثر می‌تواند دو نیم‌سال عادی (غیر تابستان) را به کارورزی اختصاص دهد. برای طی موفق دوره‌، دانشجو باید حداقل ۱۴ ماه کار تاییدشده در صنعت از طریق دوره کوآپ داشته باشد. در صورت طی موفق دوره کار و آموزش پایدار، دانشجو گواهی رسمی گذراندن دوره را از دانشگاه دریافت خواهد کرد. هر دوره کارورزی گذرانده شده برای یک بازه ۷ ماهه کار (یک نیم‌سال و یک تابستان) به عنوان جایگزین یک درس کارآموزی قابل تطبیق است. دانشگاه با تعیین استاد ناظر، به طور منظم بر روال کار دانشجو و پیشرفت او نظارت می‌نماید و عملکرد دانشجو را طبق گزارش محل کارورزی به صورت کیفی مطابق جدول زیر ثبت می‌نماید. نمره کمی ۲۰ – ۱۷ ۱۶٫۹ – ۱۴ ۱۳٫۹ – ۱۲ ۱۱٫۹ – ۱۰ ۱۰ > نمره کیفی P – EX P – VG P – GO P – MR F دانشجویان دوره کوآپ می‌توانند طبق آیین‌نامه پذیرش استعدادهای درخشان از امکان پذیرش بدون آزمون مقطع کارشناسی ارشد استفاده کنند. در این صورت، تعداد نیم‌سال‌هایی که دانشجو دوره کارورزی را گذرانده است، به سقف نیم‌سال‌های مجاز وی برای اتمام تحصیل و همچنین به سقف نیم‌سال‌های مجاز وی برای گذراندن حداقل سه چهارم واحدهای درسی افزوده می‌شود. دانشگاه با ایجاد دفتر کوآپ، زمینه آشنایی دانشجویان با واحدهای صنعتی را فراهم کرده و یافتن محل کار مناسب را برای دانشجویان تسهیل می‌کند. هرچند دانشگاه در یافتن محل کار مناسب به دانشجویان کمک می‌کند، اما تضمینی در قبال این موضوع ندارد و مسئولیت انجام مراحل درخواست، مصاحبه و یافتن محل کار مناسب در نهایت با خود دانشجو است. شیوه‌نامه اجرایی این آیین‌نامه توسط دفتر کوآپ تهیه می‌شود. ماده ۶. شرایط ادامه و اتمام دوره شرط ورود به دوره دوم کارورزی حفظ حداقل میانگین نمرات ۱۵ است. چنان‌چه دانشجو تا پایان نیم‌سال نهم دوره تحصیلی خود هر دو دوره ۷ ماهه کارورزی را با موفقیت به پایان نرسانده باشد، به منزله انصراف از دوره کار و آموزش پایدار تلقی می‌شود. در صورت عدم اتمام دوره کار و آموزش پایدار بنا بر مفاد یکی از بندهای ۱ و ۲ این ماده، گواهی پایان دوره به دانشجو اعطا نمی‌شود. ماده ۷. تصویب این آیین‌نامه در یک مقدمه و ۷ ماده در تاریخ ۱۳۹۸/۴/۱۹ به تصویب شورای آموزش دانشگاه رسید و پس از طی یک دوره آزمایشی سه‌ساله با انجام اصلاحاتی مجددا در تاریخ ۱۴۰۱/۴/۱۵ به تصویب شورای آموزش دانشگاه رسید و در تاریخ‌های ۱۴۰۲/۰۳/۱۰، ۱۴۰۲/۰۸/۲۴ و ۱۴۰۳/۱۰/۰۵ مورد بازنگری قرار گرفت. * افزایش سنوات صرفا از منظر آموزشی است و سنوات مجاز رفاهی، مستقل از افزایش سنوات آموزشی، در مقطع کارشناسی ۸ نیم سال است و پس از آن استفاده از خدمات رفاهی دانشگاه (از جمله خوابگاه و تغذیه) مشمول پرداخت هزینه اضافی مطابق آیین‌نامه‌های مربوطه است."
    },
    {
        "title": "آیین‌نامه دوره‌های فرعی دانشگاه صنعتی شریف",
        "date": "۱۴۰۰/۰۲/۲۲",
        "url": "https://ac.sharif.edu/rules/minor",
        "content": "آیین‌نامه دوره‌های فرعی دانشگاه صنعتی شریف مخصوص دانشجویان ورودی ۱۴۰۳ و بعد از آن مقدمه: هدف از ارائه دوره‌های فرعی، تنوع بخشی آموزشی و آشنایی دانشجویان مقطع کارشناسی با یکی دیگر از رشته‌های مورد علاقه‌شان به غیر از رشته اصلی آنها در این دانشگاه است. با توجه به افزایش گرایش به سمت دوره‌های میان‌رشته‌ای، گذراندن دوره‌های فرعی، دانشجویان را قادر می‌سازد تا به سادگی و در اسرع وقت خود را با شرایط و پیش‌نیازهای لازم برای دوره‌های میان‌رشته‌ای در مقاطع بالاتر نیز تطبیق دهند. ماده ۱- تعداد واحدهای دوره‌های فرعی، بسته به نوع دوره حداقل ۲۱ و حداکثر ۲۵ واحد است. تبصره ۱: حداکثر تعداد واحد مشترک بین رشته اصلی و دوره فرعی ۶ واحد است و سایر واحدهای دوره فرعی جزء واحدهای اختیاری رشته اصلی محسوب نخواهد شد. ماده ۲- حداقل معدل کل واحدهای اخذ شده دانشجوی متقاضی ورود به دوره فرعی ۱۴ و حداکثر سنوات مجاز ۹ نیم‌سال است. چنانچه پس از پذیرش در دوره فرعی در بیش از یک نیم‌سال تحصیلی، معدل کل واحدهای اخذ شده دانشجو کمتر از ۱۴ شود یا سنوات او از ۹ نیم‌سال بیشتر شود، گواهی طی دوره فرعی صادر نمی‌شود. تبصره ۱: میزان شهریه نیم‌سال نهم، مشابه دیگر دانشجویان بر اساس آیین‌نامه آموزشی تعیین می‌شود. تبصره ۲: دانشجویانی که طبق ضوابط سنوات دانشگاه، در ترم دهم مجوز ادامه تحصیل با پرداخت شهریه دریافت می‌کنند، به شرط باقی ماندن حداقل یک درس (غیر صفر واحدی)  از رشته اصلی و حداکثر ۳ درس از دوره فرعی برای ترم دهم، اگر مجموع دوره کارشناسی و دوره فرعی را در ۱۰ نیم‌سال به پایان برسانند گواهی دوره فرعی را دریافت می‌کنند. ماده ۳- اجرای برنامه دوره‌های فرعی، پس از پیشنهاد طرح دوره توسط دانشکده/مرکز آموزشی و تصویب آن در شورای آموزش دانشگاه، بر عهده دانشکده/مرکز مجری دوره فرعی است و معاون آموزشی آن دانشکده/مرکز، استاد راهنمای دانشجویان برای دوره فرعی خواهد بود. طراحی دوره‌های فرعی باید به گونه‌ای باشد که دانشجو بتواند رشته اصلی و دوره فرعی را در سنوات مجاز به اتمام برساند. ماده ۴- زمان ثبت درخواست دوره فرعی از پایان نیم‌سال دوم تا پایان نیم‌سال پنجم است. پذیرش درخواست منوط به احراز شرایط و موافقت دانشکده ارائه‌کننده دوره فرعی است. زمان پایان نیم‌سال، در نیم‌سال اول هر سال تحصیلی (نیم‌سال پاییز) پایان روز ۱۵ بهمن و در نیم‌سال دوم هر سال تحصیلی (نیم‌سال بهار) پایان روز ۱۵ تیر است. تبصره ۱: چنانچه دانشجو پیش از ارایه درخواست دوره فرعی و موافقت با آن، درس‌(هایی) از دوره فرعی را گذرانده باشد، آن درس(ها) به عنوان دروس گذرانده دوره فرعی قابل تطبیق است. ماده ۵- دانشجویان دوره‌های فرعی مشمول پرداخت شهریه دروس دوره فرعی مطابق مصوبه هیئت امناء هستند. تبصره ۱: در طی گذراندن دوره فرعی، در نیم‌سال‌هایی که در آن‌ها معدل نیم‌سال دانشجو بالاتر از ۱۷ باشد، از پرداخت شهریه دروس دوره فرعی معاف است. تبصره ۲: واحدهای مشترک بین دوره اصلی و فرعی از پرداخت شهریه معاف است. تبصره ۳: دانشجویانی که در المپیادهای علمی به عنوان دانشجوی این دانشگاه مدال کسب کنند از پرداخت شهریه دروس دوره فرعی معاف هستند. سنجش اعتبار المپیادهای علمی با آموزش دانشگاه است. ماده ۶- دانشجویان در دوره‌های فرعی تابع کلیه مقررات آموزشی دانشگاه از جمله نظام پیش‌نیازی بر اساس جدول دروس دانشکده‌ها و مراکز، سنوات تحصیلی بر اساس سنوات مجاز آموزش عالی، نظام واحدگیری (از جمله رعایت سقف واحد مندرج در آیین‌نامه آموزشی) و ترمیم و حذف تک‌درس و سایر مقررات آموزشی هستند. ماده ۷- واحدهای دوره فرعی در کارنامه درج و در معدل کل (معدل کل واحدهای اخذ شده و معدل کل واحدهای گذرانده) محاسبه می‌شوند. در صورت انصراف از دوره فرعی، واحدها در کارنامه باقی می‌مانند و دانشجو موظف به پرداخت شهریه کلیه واحدهای اخذ شده (به غیر از دروس تطبیق خورده با دوره اصلی) از دوره فرعی است و معافیت‌های قید شده در تبصره ۱ و ۳ ماده ۵ این آیین‌نامه شامل وی نمی‌شود. ماده ۸- دانشجویان فقط در یک دوره فرعی می‌توانند شرکت کنند. دانشجویان دو رشته‌ای نمی‌توانند هم‌زمان در دوره فرعی شرکت کنند. ماده ۹- در پایان دوره فرعی و پس از دانش‌آموختگی در رشته اصلی دانشجو، گواهی گذراندن دوره فرعی با تایید دانشکده/مرکز مجری و مرکز آموزش‌های تخصصی دانشگاه به دانشجو اعطاء می‌شود. ماده ۱۰- لازم است کلیه واحدهای دوره فرعی در دانشگاه صنعتی شریف اخذ گردد. امکان تطبیق دروس گذرانده در دانشگاه‌های دیگر و دروس گذرانده در باشگاه دانش‌پژوهان جوان (برای دارندگان مدال‌های المپیاد دانش‌آموزی) با دروس دوره فرعی وجود ندارد. ماده ۱۱- دانشجویان دو رشته‌ای می‌توانند در صورت درخواست و موافقت دانشکده/مرکز مجری، حداکثر تا پایان نیم‌سال نهم تحصیل، رشته دوم خود را به دوره فرعی در همان رشته تغییر دهند. تبصره ۱: در صورت ارایه درخواست تبدیل دو رشته‌ای به دوره فرعی در نیم‌سال دهم، پذیرش درخواست، منوط به رعایت تبصره ۲ ماده ۲ این آیین‌نامه است. ماده ۱۲- تصمیم‌گیری در موارد پیش‌بینی نشده در این آیین‌نامه، در اختیار شورای آموزش دانشگاه است. ماده ۱۳- این آیین‌نامه به پیشنهاد معاون آموزشی دانشگاه و با بررسی در کمیته منتخب شورای آموزش دانشگاه، در جلسه مورخ ۱۳۸۸/۰۴/۲۴ به تصویب این شورا رسید و در کمیته‌های مورخ ۱۳۹۱/۰۳/۰۹ و ۱۳۹۲/۰۸/۰۸ و جلسات مورخ ۱۳۹۵/۰۷/۰۷، ۱۴۰۰/۰۲/۲۲ و ۱۴۰۴/۰۷/۰۲ شورای آموزش دانشگاه مورد بازنگری و اصلاح قرار گرفت. این آیین‌نامه برای دانشجویان ورودی ۱۴۰۳ و بعد از آن اجرا می‌شود. برای دانشجویان ورودی ۱۴۰۲ و قبل از آن مطابق نسخه قبلی این آیین‌نامه و اصلاحات مصوب آن تا تاریخ ۱۴۰۰/۰۲/۲۲ عمل می‌شود. مخصوص دانشجویان ورودی ۱۴۰۲ و قبل از آن مقدمه: به منظور تنوع بخشی آموزشی و آشنایی دانشجویان مقطع کارشناسی با یکی دیگر از رشته‌های مورد علاقه‌شان، این دانشگاه با توجه به آیین‌نامه حاضر، دانشکده‌ها و مراکز مختلف دانشگاه را به ارائه دوره‌های فرعی برای سایر دانشجویان دانشگاه تشویق می‌کند. هدف از ارائه این دوره‌ها، همانطور که اشاره شد، آشنایی دانشجویان واجد شرایط (نه تربیت یک متخصص) با یک رشته غیر از رشته تحصیلی اصلی آن‌ها است. با توجه به اینکه گرایش‌ها بیشتر به سمت میان‌رشته‌ای می‌روند، این دوره‌ها دانشجویان را قادر می‌سازد تا به سادگی و در اسرع وقت بتوانند خود را با شرایط جدید تطبیق دهند. این آیین‌نامه به پیشنهاد معاون آموزشی دانشگاه و با بررسی در کمیته منتخب شورای آموزش دانشگاه، در جلسه مورخ ۱۳۸۸/۰۴/۲۴ به شرح ذیل به تصویب این شورا رسید و در کمیته‌های مورخ ۹۱/۳/۹ و ۹۲/۸/۸ و جلسه مورخ ۹۵/۷/۷ شورای آموزش دانشگاه مورد بازنگری و اصلاح قرار گرفت: ماده ۱- تعداد واحدهای دوره‌های فرعی حداقل ۲۱ و حداکثر ۲۵ واحد است. تبصره ۱: حداکثر تعداد واحد مشترک بین رشته اصلی و دوره فرعی ۶ واحد است و سایر واحدهای دوره فرعی جزء واحدهای اختیاری رشته اصلی محسوب نخواهد شد. ماده ۲- حداقل معدل کل دانشجوی متقاضی ورود به دوره فرعی ۱۴ و حداکثر سنوات مجاز ۱۰ نیم‌سال است. چنانچه در بیش از یک نیم‌سال تحصیلی، معدل کل دانشجو کمتر از ۱۴ شود یا سنوات او از ۱۰ نیم‌سال بیشتر شود، گواهی طی دوره فرعی صادر نمی‌شود. تبصره ۱: برای دانشجویان ورودی ۱۳۹۳ و مابعد که طبق ماده ۱۵ آیین‌نامه آموزشی مصوب ۹۳/۱۲/۱۶، سنوات مجاز آن‌ها ۸ نیم‌سال تعیین شده است، در صورت ثبت نام در یک دوره فرعی، یک نیم‌سال به سنوات مجاز آن‌ها اضافه می‌شود*. چنانچه سنوات دانشجو از ۹ نیم‌سال بیشتر شود، گواهی طی دوره فرعی صادر نمی‌شود. شهریه نیمسال نهم بر اساس آیین‌نامه آموزشی تعیین می‌شود. تبصره ۲: دانشجویانی که طبق ضوابط سنوات دانشگاه در ترم دهم شهریه‌پرداز هستند، به شرط باقی ماندن حداقل یک درس از رشته اصلی و حداکثر ۳ درس از دوره فرعی برای ترم دهم، اگر مجموع دوره کارشناسی و دوره فرعی را در ۱۰ نیم‌سال به پایان برسانند گواهی دوره فرعی را دریافت می‌کنند. ماده ۳- طراحی، اجرا و تغییر برنامه دوره‌های فرعی، پس از پیشنهاد و تصویب در شورای آموزش دانشگاه، به عهده دانشکده یا مرکز مجری دوره فرعی است و معاون آموزشی آن دانشکده یا مرکز، استاد راهنمای دانشجویان دوره خواهد بود. ماده ۴- زمان درخواست ثبت نام و شروع (اخذ واحد) دوره‌های فرعی از پایان نیمسال دوم تا پایان نیمسال پنجم است؛ به شرط آنکه دانشجو بتواند همه واحدهای رشته اصلی و دوره فرعی را تا پایان نیم‌سال دهم (نیمسال نهم برای ورودی‌های ۱۳۹۳ و مابعد) بگذراند. بدیهی است دانشجو موظف به رعایت روابط پیشنیازی دروس است. پایان نیم‌سال در نیم‌سال اول سال تحصیلی (نیم‌سال پاییز) پایان روز ۱۵ بهمن و در نیم‌سال دوم سال تحصیلی (نیم‌سال بهار) پایان روز ۱۵ تیر است. تبصره ۱: در صورتی که درخواست ثبت نام و شروع (اخذ واحد) دوره فرعی بعد از مهلت تعیین شده باشد، دانشجو از معافیت پرداخت پیش‌بینی شده در این آیین‌نامه برخوردار نخواهد شد و بایستی هزینه کلیه‌ی واحدهای مازاد رشته اصلی خود را پرداخت کند. در این حالت نیز، دانشجو بایستی کلیه واحدهای رشته اصلی و دوره فرعی را تا پایان نیم‌سال دهم (نیمسال نهم برای ورودی‌های ۱۳۹۳ و مابعد) بگذراند. ماده ۵- طراحی و اجرای دوره‌های فرعی باید به گونه‌ای باشد که دانشجو بتواند رشته اصلی و دوره فرعی را در سنوات مجاز به اتمام برساند. ماده ۶- دانشجویان دوره‌های فرعی مشمول پرداخت شهریه در قالب طرح تک درس هستند. تبصره ۱: در نیم‌سال‌هایی که در آن‌ها معدل کل دانشجو حداقل ۱۷ باشد، از پرداخت شهریه دروس دوره فرعی معاف است. تبصره ۲: دانشجویانی که در المپیاد دانشجویی کشوری به عنوان دانشجوی این دانشگاه مدال کسب کنند و همچنین دانشجویانی که در المپیادهای علمی و یا دانشجویی معتبر برای دانشگاه افتخار کسب کنند از پرداخت شهریه دروس دوره فرعی معاف هستند. سنجش اعتبار المپیادهای علمی با آموزش دانشگاه و سایر المپیادها، با معاونتهای مربوطه دانشگاه است. ماده ۷- دانشجویان در دوره‌های فرعی تابع کلیه مقررات آموزشی دانشگاه از جمله نظام پیشنیازی بر اساس جدول دروس دانشکده‌ها و مراکز، سنوات تحصیلی بر اساس سنوات مجاز آموزش عالی، نظام واحد گیری و ترمیم و حذف تکدرس و سایر مقررات آموزشی هستند. ماده ۸- واحدهای دوره فرعی در کارنامه درج و در معدل کل محاسبه می‌شود. در صورت انصراف از دوره فرعی، واحدها در کارنامه باقی می‌ماند و دانشجو موظف به پرداخت شهریه کلیه واحدهای اخذ شده از دوره فرعی می‌باشد. ماده ۹- دانشجویان فقط در یک دوره فرعی می‌توانند شرکت کنند. دانشجویان دو رشته‌ای نمی‌توانند همزمان در دوره فرعی شرکت کنند. ماده ۱۰- تصمیم‌گیری در موارد پیش‌بینی نشده در این آیین‌نامه، در شورای آموزش دانشگاه انجام می‌شود. ماده ۱۱- در پایان دوره فرعی، گواهی گذراندن دوره فرعی توسط دانشکده یا مرکز مجری و مدیر آموزش‌های تخصصی دانشگاه به دانشجو اعطاء می‌شود. ماده ۱۲- کلیه واحدهای دوره فرعی بایستی در دانشگاه صنعتی شریف اخذ شده باشد. ماده ۱۳- نمرات دروس دوره‌های فرعی در تعیین رتبه‌های برتر و تسهیلات استعداد درخشان اثری ندارد. تبصره ۱: دانشجویان دو رشته‌ای می‌توانند در صورت درخواست و موافقت دانشکده مجری، حداکثر تا نیم‌سال دهم تحصیل رشته دوم خود را به دوره فرعی در همان زمینه تغییر دهند. تبصره ۲: گواهی پایان دوره فرعی صرفا پس از دانش آموخته شدن در رشته اصلی دانشجو صادر و اعطاء می‌شود. این آیین‌نامه در شورای آموزش دانشگاه صنعتی شریف مورخ ۹۵/۷/۷ مورد بازنگری قرار گرفت و در ۱۳ ماده و ۶ تبصره به تصویب رسید. تبصره ۲ ماده ۲ و تبصره ۲ ماده ۶ این آیین‌نامه مصوب جلسه ۱۴۰۰/۲/۲۲ شورای آموزش دانشگاه است که بنابراین مجموع تبصره‌ها به ۸ افزایش یافته است. * افزایش سنوات (منظور برای نیم‌سال نهم) صرفا از منظر آموزشی است و سنوات مجاز رفاهی، مستقل از افزایش سنوات آموزشی، در مقطع کارشناسی ۸ نیم سال است و پس از آن استفاده از خدمات رفاهی دانشگاه (از جمله خوابگاه و تغذیه) مشمول پرداخت هزینه اضافی مطابق آیین‌نامه‌های مربوطه است."
    },
    {
        "title": "آیین‌نامه روابط پیش‌نیازی و همنیازی",
        "date": "۱۴۰۱/۰۳/۱۸",
        "url": "https://ac.sharif.edu/rules/prerequisite",
        "content": "آیین‌نامه روابط پیش‌نیازی و همنیازی ‌با توجه به ماده ۷ آیین‌نامه آموزشی دوره کارشناسی در خصوص لزوم رعایت روابط پیش‌نیازی (تقدم و تأخر) دروس و \nدر راستای مشخص نمودن جزئیات اجرایی آن، آیین‌نامه زیر در جلسه مورخ ۱۴۰۱/۳/۱۸ شورای آموزش دانشگاه به تصویب رسید. ماده ۱. تعاریف پیش‌نیاز : پیش‌نیاز یک درس، درسی است که طبق چارت دوره باید پیش از اخذ درس موردنظر گذرانده شود. همنیاز : همنیاز یک درس، درسی است که طبق چارت دوره باید همزمان یا پیش از درس موردنظر گذرانده شود. ماده ۲. قوانین رعایت پیش‌نیازی و همنیازی رعایت تمامی روابط پیش‌نیازی و همنیازی دروس مطابق با چارت دوره کارشناسی برای تمامی دانشجویان مقطع کارشناسی الزامی است. دروسی که پیش‌نیاز یا همنیاز آن‌ها در ثبت‌نام دانشجو رعایت نشده باشد، می‌تواند توسط آموزش دانشکده یا آموزش دانشگاه حذف شود. دانشجو در آخرین نیم‌سال تحصیل خود از رعایت روابط پیش‌نیازی معاف است. چنان‌چه دانشجو درسی را به هر دلیلی حذف کرده باشد، رابطه پیش‌نیازی آن درس برای دروس بعدی همچنان به قوت خود باقی می‌ماند. در صورت کسب نمره کم‌تر از ۱۰ در درس پیش‌نیاز، رابطه پیش‌نیازی آن درس برای درس‌های بعدی می‌تواند با نظر معاون آموزشی دانشکده  به رابطه همنیازی تبدیل شود. چنان‌چه دانشجو درسی را همزمان با درس همنیاز/پیش‌نیاز آن در یک نیم‌سال اخذ کرده باشد، مجاز به حذف درس همنیاز/پیش‌نیاز در آن نیم‌سال نخواهد بود. چنان‌چه نمره یک درس در ابتدای نیم‌سال بعد هنوز مشخص نشده باشد، درس مذکور هنگام ثبت‌نام به عنوان گذرانده فرض می‌شود. با این حال، در صورت ثبت نمره تا پایان بازه ترمیم و عدم کسب نمره قبولی، قوانین پیش‌نیازی و همنیازی مطابق بندهای فوق اعمال می‌شود. مسئولیت نظارت بر رعایت روابط پیش‌نیازی و همنیازی هر درس در زمان ثبت‌نام بر عهده دانشکده یا مراکز ارائه‌دهنده آن درس است. همچنین معاونین آموزشی دانشکده‌ها می‌باید بر رعایت روابط پیش‌نیازی و همنیازی کلیه دروس چارت دانشجویان دانشکده خود نظارت داشته باشند. ماده ۳. تصویب این آیین‌نامه در ۳ ماده در تاریخ ۱۴۰۱/۳/۱۸ در شورای آموزش دانشگاه به تصویب رسید."
    },
    {
        "title": "آیین‌نامه کارآموزی",
        "date": "۱۴۰۱/۱۰/۲۸",
        "url": "https://ac.sharif.edu/rules/internship",
        "content": "آیین‌نامه کارآموزی ماده ۱. تعاریف کارآموزی: کارآموزی دوره‌ای است که طی آن دانشجویان رشته‌هایی که شرایط ورود به این دوره را دارند، ساعات کاری مشخصی را در مراکز مورد تائید می‌گذرانند. انجام کارآموزی فرصتی را برای دانشجویان فراهم می‌آورد تا آموخته‌های خود را با رویه‌های عملی و اجرایی مورد استفاده در محیط‌های صنعتی و اجرایی کشور تطبیق دهند. به علاوه، با طی دوره کارآموزی، دانشجویان می‌توانند ضمن شناخت توانایی‌ها و نیز سنجش آمادگی خود برای حضور در محیط‌های صنعتی کشور، برای رفع ضعف‌های احتمالی برنامه ریزی کنند. دانشجوی کارآموز: دانشجوی کارآموز که در این آیین‌نامه به اختصار کارآموز خوانده می‌شود، دانشجویی است که دوره کارآموزی خود را در یک واحد صنعتی، خدماتی و یا سایر مراکز مورد تایید دانشگاه می‌گذراند. مسئول کار آموزی: یکی از اعضای هیات علمی دانشکده به انتخاب و با حکم رییس دانشکده که مسئولیت تایید کیفیت محل انتخاب شده کارآموزی، تعیین استاد کارآموزی، نظارت بر کیفیت گزارش کارآموزی، هماهنگی جهت ارسال نمرات به آموزش دانشگاه، و نظارت بر حسن انجام امور کارآموزی در دانشکده را بر عهده دارد. توصیه می‌شود که مسئول کارآموزی مدیر ارتباط با صنعت دانشکده باشد. استاد کارآموزی: یکی از اعضای هیات علمی دانشکده به انتخاب مسئول کارآموزی که مسئولیت راهنمایی و نظارت بر کارآموز، و تعیین و ارسال نمره وی به مسئول کارآموزی را بر عهده دارد. سرپرست کارآموزی: هر کارآموز دوره‌ی خود را زیر نظر مستقیم و مستمر یک فرد مسئول (تعیین شده از سوی محل کارآموزی)، تحت عنوان سرپرست کارآموزی می‌گذارند. گزارش کارآموزی: در پایان دوره، کارآموز موظف به تنظیم گزارشی با عنوان گزارش کارآموزی و تحویل آن به استاد کارآموزی، مسئول کارآموزی و سرپرست کارآموزی است. محل کارآموزی: منظور از محل کارآموزی، هر نوع موسسه دولتی و غیردولتی منطبق بر ماده ۵ این آیین‌نامه است که به عنوان مکان کارآموزی دانشجو تعیین می‌شود. ماده ۲. اهداف این آیین‌نامه به منظور ایجاد نظم بیشتر و ارتقای سطح کیفی دوره‌ی کارآموزی در دانشگاه صنعتی شریف تدوین شده است. ماده ۳. ضوابط درس کارآموزی برای دانشکده‌های مهندسی، اجباری و برای دانشکده‌های علوم پایه، اختیاری است. درس کارآموزی صفر واحدی است. حد نصاب واحدهای گذرانده شده برای اخذ درس کارآموزی، در دانشکده‌های دارای یک دوره کارآموزی، حداقل ۹۰ واحد و برای دانشکده‌های دارای دو دوره کارآموزی، حداقل ۶۰ واحد برای کارآموزی ۱، و حداقل ۹۰ واحد برای کارآموزی ۲ است. دانشجو می‌بایست حداقل دروس تخصصی مورد نیاز (با توجه به ضوابط هر دانشکده) را نیز گذرانده باشد. در نیم‌سال‌های اول و دوم دانشجویان می‌توانند همراه با درس کارآموزی حداکثر ۱۴ واحد درسی اخذ کنند. تبصره : به استثنای نیم‌سال فارغ‌التحصیلی، اخذ کارآموزی در نیم‌سال‌های اول و دوم منوط به عدم مشروطی در نیم‌سال ماقبل است. در دوره تابستان، همراه با درس کارآموزی، حداکثر ۳ واحد نظری، یا ۳ واحد پروژه کارشناسی، یا ۲ واحد عملی، و یا ۲ واحد نظری به علاوه ۱ واحد عملی قابل اخذ است. شرایط خاص مانند احتمال فراغت از تحصیل یا تحصیل همزمان در دو رشته، باعث افزایش سقف واحدهای مجاز همراه درس کارآموزی نمی‌شود. مجموع ساعت کار موظف کارآموزی حداقل ۲۴۰ ساعت کاری است. ماده ۴. زمان‌بندی مراحل ثبت نام و انجام کارآموزی ثبت نام و انجام کارآموزی دانشجویان می‌بایست مطابق با جدول زمانبندی ارائه شده توسط معاونت آموزشی و تحصیلات تکمیلی دانشگاه انجام شود. ماده ۵. محل انجام کارآموزی محل فیزیکی کار آموزی باید در داخل کشور و خارج از محیط‌های دانشگاهی باشد. تذکر : دانشجویان می‌توانند دوره‌ی موسوم به «کارورزی پژوهشی» را در خارج از کشور بگذرانند؛ لیکن انجام کارورزی در خارج از کشور به معنی گذراندن درس کارآموزی نیست. انجام کارآموزی در محیط‌های صرفا آموزشی/ پژوهشی امکان پذیر نیست. سرپرست کارآموزی در محل کارآموزی نمی‌تواند یکی از اعضای هیئت علمی دانشگاه باشد. قابلیت محل انتخاب‌شده در برآورده نمودن اهداف دوره می‌بایست به تایید مسئول کارآموزی برسد. پس از ارسال فرم کارآموزی به دفتر کارآموزی دانشگاه، تغییر محل انتخاب شده امکان پذیر نیست. تبصره : در صورتی که در اثر تعطیلات محل کارآموزی، اختلال جدی در انجام کارآموزی ایجاد شود، کارآموز می‌بایست، با ارائه تاییدیه از محل، نسبت به حذف درس یا تغییر محل اقدام کند. ماده ۶. گزارش کارآموزی تحویل به موقع گزارش کارآموزی براساس برنامه زمان بندی، بخشی از فرآیند تکمیل این دوره است که کارآموز می‌بایست برای اخذ نمره قبولی درس انجام دهد. گزارش کارآموزی می‌بایست از ساختار گزارش‌های علمی/فنی پیروی کند. ماده ۷. ارزیابی و نمره‌دهی استاد کارآموزی در پایان دوره و بر مبنای بازدیدها، مطالعه گزارش کارآموز،  و بررسی تاییدیه سرپرست کارآموزی، نمره نهایی کارآموز را تعیین و آن را به مسئول کارآموزی اعلام می‌نماید. ارزیابی و نمره‌دهی به صورت کیفی و بر مبنای جدول زیر انجام می‌شود: نمره کمی ۲۰ – ۱۷ ۱۶٫۹ – ۱۴ ۱۳٫۹ – ۱۲ ۱۱٫۹ – ۱۰ ۱۰ > نمره کیفی P – EX P – VG P – GO P – MR F این آیین‌نامه در هفت ماده و دو تبصره در تاریخ ۹۵/۲/۸ به تصویب شورای آموزش دانشگاه رسید و در تاریخ ۱۴۰۱/۱۰/۲۸ در این شورا مورد بازنگری قرار گرفت. مسئولیت حسن اجرای این آیین‌نامه بر عهده معاونین آموزشی دانشکده‌ها است."
    },
    {
        "title": "دستورالعمل اخذ و ارائه نمره درس کارآموزی",
        "date": "۱۴۰۳/۰۶/۱۲",
        "url": "https://ac.sharif.edu/rules/internship-rules",
        "content": "دستورالعمل اخذ و ارائه نمره درس کارآموزی الف) برای گذراندن درس کارآموزی طی مراحل زیر توسط دانشجو الزامی است: دریافت فرم تایید محل کارآموزی از سایت آموزش دانشگاه و تکمیل قسمت مربوط به دانشجو تعیین محل کارآموزی با هماهنگی مسئول کارآموزی دانشکده و محل کارآموزی تکمیل قسمت مربوط به محل کارآموزی در فرم کارآموزی توسط سرپرست محل کارآموزی ارسال درخواست تایید محل کارآموزی در سامانه آموزش بخش کارتابل درخواست و بارگذاری تصویر فرم تکمیل‌شده کارآموزی تایید محل کارآموزی در سامانه آموزش به ترتیب توسط مسئول کارآموزی دانشکده، استاد کارآموزی دانشکده و دفتر کارآموزی دانشگاه ثبت‌نام درس کارآموزی در سامانه آموزش توسط دانشجو در مهلت ثبت‌نام (یا ترمیم) هر  نیم‌سال درخواست صدور معرفی‌نامه برای محل کارآموزی (در صورت نیاز) از طریق سامانه آموزش بخش کارتابل درخواست مراجعه به محل کارآموزی و انجام کار به مدت ۲۴۰ ساعت چاپ فرم ارزیابی کارآموزی از سایت آموزش دانشگاه و تکمیل آن توسط دانشجو و سپس تایید فرم مذکور توسط سرپرست محل کارآموزی ارسال درخواست ارزیابی کارآموزی در سامانه آموزش بخش کارتابل درخواست و بارگذاری فرم ارزیابی کارآموزی تأیید شده ارائه نمره درس کارآموزی توسط استاد کارآموزی به آموزش دانشگاه ب) در طی مراحل فوق رعایت زمان‌بندی زیر الزامی است: ردیف فعالیت نیم‌سال اول نیم‌سال دوم دوره تابستانی ۱ ارسال «درخواست تایید محل کارآموزی» در سامانه آموزش و دریافت تأیید آن ۱۵ مرداد تا شروع ثبت‌نام ۱۵ دی تا شروع ثبت‌نام ۱۰ اردیبهشت تا شروع ثبت‌نام ۲ مهلت «درخواست صدور معرفی‌نامه برای محل کارآموزی» در سامانه آموزش (در صورت نیاز) ۱ هفته پس از پایان ثبت‌نام ۱ هفته پس از پایان ثبت‌نام ۱ هفته پس از پایان ثبت‌نام ۳ فاصله زمانی دوره کارآموزی شروع کلاس‌ها تا ۱۵ دی شروع کلاس‌ها تا ۱ خرداد شروع کلاس‌ها تا ۲۰ شهریور ۴ مهلت ارسال گزارش پایانی کارآموزی، گواهی انجام کار و گزارش هفتگی به استاد کارآموزی ۲۰ دی ۱۰ خرداد ۲۵ شهریور ۵ مهلت ارسال «درخواست ارزیابی کارآموزی» در سامانه آموزش ۴ بهمن ۲۴ خرداد ۱۰ مهر ۶ مهلت ارائه نمره کارآموزی به آموزش دانشگاه ۱۰ بهمن ۱ تیر ۳۰ مهر پ) نکات مهم درس کارآموزی برای دانشکده‌های مهندسی، اجباری و برای دانشکده‌های علوم پایه، اختیاری است. درس کارآموزی صفر واحدی است. حد نصاب واحدهای گذرانده شده برای اخذ درس کارآموزی، در دانشکده‌های دارای یک دوره کارآموزی، حداقل ۹۰ واحد و برای دانشکده‌های دارای دو دوره کارآموزی، حداقل ۶۰ واحد برای کارآموزی ۱، و حداقل ۹۰ واحد برای کارآموزی ۲ است. دانشجو می‌بایست حداقل دروس تخصصی مورد نیاز (با توجه به ضوابط هر دانشکده) را نیز گذرانده باشد. در نیم‌سال‌های اول و دوم دانشجویان می‌توانند همراه با درس کارآموزی حداکثر ۱۴ واحد درسی اخذ کنند. تبصره : به استثنای نیم‌سال فارغ التحصیلی، اخذ کارآموزی در نیم‌سال‌های اول و دوم منوط به عدم مشروطی در نیم‌سال ماقبل است. در دوره تابستان، همراه با درس کارآموزی، حداکثر ۳ واحد نظری، یا ۳ واحد پروژه کارشناسی، یا ۲ واحد عملی، و یا ۲ واحد نظری به علاوه ۱ واحد عملی قابل اخذ است. شرایط خاص مانند احتمال فراغت از تحصیل یا تحصیل همزمان در دو رشته، باعث افزایش سقف واحدهای مجاز همراه درس کارآموزی نمی‌شود. مجموع ساعت کار موظف کارآموزی حداقل ۲۴۰ ساعت کاری است. ارزیابی و نمره‌دهی درس کارآموزی به صورت کیفی و بر مبنای جدول زیر انجام می‌شود: نمره کمی ۲۰ – ۱۷ ۱۶٫۹ – ۱۴ ۱۳٫۹ – ۱۲ ۱۱٫۹ – ۱۰ ۱۰ > نمره کیفی P – EX P – VG P – GO P – MR F ارائه نمره درس کارآموزی به آموزش دانشگاه توسط استاد کارآموزی و در مهلت مقرر صورت می‌پذیرد. مسئول کارآموزی دانشکده ملزم است یک نسخه از گواهی انجام ۲۴۰ ساعت کارآموزی را پس از تایید، جهت درج در پرونده دانشجو، به دفتر کارآموزی دانشگاه ارسال کند. در صورت عدم رعایت مهلت ارائه نمره کارآموزی، نمره F در آن نیم‌سال برای دانشجو ثبت شده و نمره اخذ شده از دانشکده در نیم‌سال بعدی که ثبت‌نام آن توسط آموزش صورت می‌گیرد، وارد می‌شود. تبصره : درصورت عدم رعایت مهلت ارائه نمره، چنانچه ثبت‌نام کارآموزی در نیم‌سال پایانی تحصیل باشد، درس کارآموزی توسط آموزش در یکی از نیم‌سال‌های قبلی ثبت و نمره F در آن وارد می‌شود و نمره اخذ شده از دانشکده در درس کارآموزی، در نیم‌سال پایانی وارد می‌شود. هر گونه اقدام جهت معرفی کارآموز باید با هماهنگی آموزش دانشگاه و توسط دفتر کارآموزی صورت پذیرد و دانشکده‌ها مجاز به صدور معرفی‌نامه نیستند. محل فیزیکی کارآموزی باید در داخل کشور و خارج از محیط‌های دانشگاهی باشد. تذکر : دانشجویان می‌توانند دوره موسوم به «کارورزی پژوهشی» را در خارج از کشور بگذرانند؛ لیکن انجام کارورزی در خارج از کشور به معنی گذراندن درس کارآموزی نیست. انجام کارآموزی در محیط‌های صرفا آموزشی / پژوهشی امکان پذیر نیست. سرپرست کارآموزی در محل کارآموزی نمی‌تواند یکی از اعضای هیئت علمی دانشگاه باشد. قابلیت محل انتخاب شده در برآورده نمودن اهداف دوره می‌بایست به تایید مسئول کارآموزی برسد. پس از ارسال فرم کارآموزی به دفتر کارآموزی دانشگاه، تغییر محل انتخاب شده امکان پذیر نیست. تبصره : در صورتی که در اثر تعطیلات محل کارآموزی، اختلال جدی در انجام کارآموزی ایجاد شود، کارآموز می‌بایست، با ارائه تاییدیه از محل، نسبت به حذف درس یا تغییر محل اقدام کند. در صورت بروز هرگونه مشکل دیگری در راه گذراندن درس کارآموزی، لازم است دانشجو بلافاصله موضوع را کتبا به مسئول کارآموزی دانشکده و دفتر کارآموزی دانشگاه منعکس کند. ‌این دستورالعمل در جلسه مورخ ۱۴۰۳/۰۵/۱۷ شورای آموزش دانشگاه مورد بازنگری و اصلاح قرار گرفت. تاریخ آخرین ویرایش: ۱۴۰۳/۰۶/۱۲"
    },
    {
        "title": "دستورالعمل ارایه دروس به صورت غیرحضوری",
        "date": "۱۴۰۴/۱۰/۰۱",
        "url": "https://ac.sharif.edu/rules/virtrain",
        "content": "دستورالعمل ارایه دروس به صورت غیرحضوری با هدف حفظ و ارتقای توان و کیفیت آموزشی و همچنین افزایش تعاملات علمی بین‌المللی، برگزاری برخی از کلاس‌های درس به صورت غیرحضوری با رعایت نکات زیر مجاز است. ارایه غیرحضوری دروس فقط برای مدرسین با شرایط زیر مجاز است: اعضای هیأت علمی فعال/بازنشسته دانشگاه صنعتی شریف: در صورت عدم امکان حضور در دانشگاه به دلیل بیماری حاد (صعب‌العلاج)، نقص سیستم ایمنی، یا اثرات ناشی از جنگ یا بلایای طبیعی، با تایید رییس دانشکده و تصویب هیئت رئیسه دانشگاه. در صورت عدم امکان حضور در دانشگاه به دلیل ماموریت پژوهشی کوتاه مدت (نظیر شرکت در همایش) تایید شده. در صورت اعلام دانشگاه برای برگزاری کلاس به صورت غیرحضوری در بازه‌های خاص به صورت عمومی. مدرسین مدعو عضو هیأت علمی و متخصصین خارج از کشور: اعضای هیأت علمی شاخص عضو دانشگاه‌های معتبر خارج از کشور یا متخصصین برجسته خارج از کشور پس از تایید دانشکده به عنوان مدرس مدعو (طبق روال موجود). استادان همکار/معین: استادان همکار/معین دارای تفاهم‌نامه همکاری با دانشگاه مطابق دستورالعمل اجرایی نحوه همکاری اعضای هیأت علمی همکار (استاد همکار/معین) برای دروس مقاطع تحصیلات تکمیلی. هر دانشکده مجاز است تا حداکثر ده درصد از کلاس‌های هر نیم‌سال تحصیلی را به صورت غیرحضوری برگزار کند. عنوان درس‌ها و مدرسین کلاس‌های غیرحضوری باید به تایید شورای آموزشی/تحصیلات تکمیلی دانشکده مربوطه رسیده و سپس جهت کسب مجوز به مدیریت امور آموزش/تحصیلات تکمیلی دانشگاه ارسال شود. اخذ مجوز تا پیش از زمان ثبت‌نام هر نیم‌سال ضروری است. برگزاری امتحانات دروس غیرحضوری، شامل امتحانات میان‌ترم و پایان‌ترم صرفاً به صورت حضوری تحت نظارت استاد درس یا استاد جایگزین معرفی شده از سوی ایشان (از مجموعه اعضای هیأت علمی دانشکده مربوطه) مجاز است. کلاس‌های دروس غیرحضوری لازم است مطابق با زمان‌بندی اعلام شده در سامانه آموزش برگزار شود. لازم است غیرحضوری بودن درس در سامانه آموزش ثبت شده و دانشجویان در هنگام اخذ درس از غیرحضوری بودن مطلع شوند. تاریخ تصویب در شورای مدیران آموزش: ۱۴۰۲/۰۶/۱۲ تاریخ تصویب در هیئت رئیسه دانشگاه:   ۱۴۰۲/۰۶/۲۰ تاریخ تصویب اصلاحات در هیئت رئیسه دانشگاه: ۱۴۰۴/۱۰/۰۱"
    },
    {
        "title": "دستورالعمل بررسی موارد غیبت پزشکی در امتحان پایان‌ترم",
        "date": "۱۴۰۲/۰۸/۱۰",
        "url": "https://ac.sharif.edu/rules/exam-absence",
        "content": "دستورالعمل بررسی موارد غیبت پزشکی در امتحان پایان‌ترم دانشجویان لازم است در جلسات امتحان نهایی دروسی که ثبت نام دارند شرکت نمایند. غیبت غیرموجه در امتحان منجر به نمره صفر در آن امتحان می‌شود. تشخیص موجه بودن غیبت به دلایل پزشکی بر عهده شورای آموزش دانشگاه یا کمیته منتخب آن شورا است. در صورت موجه تشخیص داده شدن غیبت به دلایل پزشکی، آن درس بشکل حذف W در کارنامه ثبت می‌شود و به هیچ عنوان امکان اخذ امتحان مجدد وجود ندارد. در صورتی که با حذف درسی (که غیبت در امتحان آن موجه تشخیص داده شده است) سقف واحدهای آن نیم‌سال به زیر حد نصاب برسد، نیم‌سال مذکور نیز جزء تعهد خدمت (آموزش رایگان) محسوب شده و در صورت مشروطی نیز یک نیم‌سال مشروط به حساب می‌آید. در صورت بروز بیماری لازم است دانشجو قبل از امتحان به مرکز بهداشت و درمان دانشگاه مراجعه نماید. در صورت مراجعه به پزشک خارج از دانشگاه، لازم است دانشجو در طول مدت استراحت صادر شده (تا زمانی که آثار بیماری در بدن وی باقی است) به مرکز بهداشت و درمان دانشگاه مراجعه نماید (فقط گواهی استراحت صادر شده توسط مرکز بهداشت و درمان دانشگاه مورد بررسی قرار می‌گیرد). در صورتی که دانشجو در طی جلسه امتحان دچار بیماری حاد شود، لازم است بلافاصله با همراهی مراقبین به مرکز بهداشت و درمان دانشگاه مراجعه نماید. تشخیص قادر نبودن به ادامه شرکت در جلسه بر عهده پزشک مرکز بهداشت و درمان است. در صورتی که دانشجو در ایام امتحانات در بیمارستان بستری شود لازم است بلافاصله پس از ترخیص مدارک پزشکی را به مرکز بهداشت و درمان دانشگاه ارائه نماید. مواردی از قبیل سرماخوردگی، گاستروانتریت (اسهال و استفراغ)، سردرد و سرگیجه جهت حذف پزشکی پذیرفته نمی‌شود. در صورتی که دانشجو در جلسه امتحان درسی حاضر باشد، امکان بررسی حذف پزشکی آن درس پس از امتحان وجود ندارد. مهلت ارایه درخواست حذف پزشکی توسط دانشجو تا حداکثر یک‌ماه پس از تایید مرکز بهداشت و درمان دانشگاه است. به درخواست‌هایی که در آنها مراجعه به مرکز بهداشت و درمان جهت تایید بیماری مطابق ضوابط و زمانبندی اعلام شده در بندهای قبلی انجام نپذیرفته باشد (مستقل از اینکه در مهلت مورداشاره ارایه شده باشد یا نه) ترتیب اثر داده نخواهد شد. درخواست حذف ترم بعلت بیماری یا حادثه، تنها در صورتی قابل بررسی است که دانشجو در هیچ امتحانی شرکت نکرده باشد. این دستورالعمل در جلسه مورخ ۱۳۸۳/۰۶/۰۷ شورای آموزش دانشگاه به تصویب رسید و در جلسه مورخ ۱۴۰۲/۰۸/۱۰ شورای آموزش دانشگاه مورد بازنگری قرار گرفت و برای دانشجویان ورودی سال تحصیلی ۸۴-۱۳۸۳ و مابعد قابل اجرا است."
    },
    {
        "title": "دستورالعمل ثبت‌نام و ارائه نمره درس پروژه کارشناسی",
        "date": "۱۴۰۴/۰۸/۲۸",
        "url": "https://ac.sharif.edu/rules/bs-project",
        "content": "دستورالعمل ثبت‌نام و ارائه نمره درس پروژه کارشناسی مخصوص دانشجویان ورودی ۱۴۰۲ و پس از آن برای ثبت‌نام در درس پروژه، دانشجو باید ابتدا فرم تعریف پروژه را پس از توافق با استاد راهنمای پروژه (با توجه به قوانین دانشکده) در سامانه آموزش تکمیل نماید. پس از تأیید فرم توسط استاد راهنمای پروژه و معاون آموزشی دانشکده، دانشجو می‌تواند در درس پروژه کارشناسی ثبت‌نام کند. مهلت ارائه نمره درس پروژه به آموزش دانشگاه در هر نیم‌سال تحصیلی، برابر مهلت ارسال نمرات دروس (غیرپروژه‌دار) در آن نیم‌سال است. در صورتی که مهلت ارائه شده در اولین ثبت‌نام درس پروژه برای اتمام آن کافی نباشد، دانشجو لازم است درس پروژه را در نیم‌سال بعدی به شکل صفر واحدی ثبت‌نام کند. دانشجو می‌تواند ثبت‌نام صفر واحدی را فقط برای دو نیم‌سال (بلافاصله بعد از اولین ثبت‌نام در درس پروژه) تکرار کند. در این دستورالعمل، دوره تابستانی معادل یک نیم‌سال تحصیلی در نظر گرفته می‌شود. تبصره : در صورت مرخصی/ حذف نیم‌سال تحصیلی، اولین نیم‌سال پس از مرخصی تحصیلی به عنوان نیم‌سال تمدید پروژه برای دانشجو در نظر گرفته می‌شود. نمره درس پروژه باید پیش از مهلت ارسال نمرات دروس در آخرین نیم‌سالی که دانشجو در درس پروژه ثبت‌نام دارد به آموزش دانشگاه ارائه شود. در غیر این صورت، نمره F توسط استاد راهنمای پروژه ثبت می‌شود و در صورت اجباری بودن درس پروژه کارشناسی، دانشجو موظف است مجدد در درس پروژه به صورت سه واحدی ثبت‌نام نماید. ثبت‌نام مجدد سه واحدی در درس پروژه، امکان تمدید صفر واحدی ندارد و در پایان نیم‌سال باید نمره آن مطابق همین بند محاسبه و ثبت شود. تبصره : وظیفه نظارت بر حسن اجرای این بند بر عهده معاون آموزشی دانشکده است. در صورت ثبت‌نام صفر واحدی برای پروژه در یک نیم‌سال تحصیلی، آن نیم‌سال به صورت یک نیم‌سال کامل در سنوات تحصیلی دانشجو محسوب می‌شود، حتی اگر در درس دیگری ثبت‌نام نداشته باشد. تعیین زمان اتمام و دفاع از پروژه و نحوه جریمه تاخیر در دفاع در اختیار هر دانشکده است اما در هر حال فرصت ارائه نمره درس پروژه از حداکثر فرصت تعیین شده در این دستورالعمل بیشتر نخواهد بود. این دستورالعمل در جلسه شورای آموزش دانشگاه مورخ ۱۳۸۳/۰۳/۲۳ به تصویب رسید و در جلسات مورخ ۱۴۰۰/۱۲/۱۸، ۱۴۰۳/۰۵/۱۷ و ۱۴۰۴/۰۸/۲۸ شورای آموزش دانشگاه، مجددا بازنگری و اصلاح گردید. تاریخ آخرین ویرایش: ۱۴۰۴/۰۸/۲۸ مخصوص دانشجویان ورودی ۱۴۰۱ و قبل از آن برای ثبت‌نام در درس پروژه، دانشجو باید ابتدا فرم تعریف پروژه را پس از توافق با استاد راهنمای پروژه (با توجه به قوانین دانشکده) در سامانه آموزش تکمیل نماید. پس از تأیید فرم توسط استاد راهنمای پروژه و معاون آموزشی دانشکده، دانشجو می‌تواند در درس پروژه کارشناسی ثبت‌نام کند. مهلت ارائه نمره درس پروژه به آموزش دانشگاه در هر نیم‌سال تحصیلی، برابر مهلت ارسال نمرات دروس (غیرپروژه‌دار) در آن نیم‌سال است. در صورتی که مهلت ارائه شده در اولین ثبت‌نام درس پروژه برای اتمام آن کافی نباشد، دانشجو لازم است درس پروژه را در نیم‌سال بعدی به شکل صفر واحدی ثبت‌نام کند. دانشجو می‌تواند ثبت‌نام صفر واحدی را فقط برای دو نیم‌سال (بلافاصله بعد از اولین ثبت‌نام در درس پروژه) تکرار کند. در این دستورالعمل، دوره تابستانی معادل یک نیم‌سال تحصیلی در نظر گرفته می‌شود. تبصره : در صورت مرخصی تحصیلی، اولین نیم‌سال پس از مرخصی تحصیلی به عنوان نیم‌سال تمدید پروژه برای دانشجو در نظر گرفته می‌شود. در صورتی که نمره درس پروژه پس از مهلت ارسال نمرات دروس در آخرین نیم‌سالی که دانشجو در درس پروژه ثبت‌نام دارد به آموزش دانشگاه ارائه شود: الف) در صورت تاخیر تا یک نیم‌سال تحصیلی، اگر نمره اخذشده بالاتر از معدل کل دانشجو در زمان ثبت نمره باشد، نمره P و در غیر این صورت نمره عددی در کارنامه ثبت می‌شود. ب) در صورت تاخیر بیش از یک نیم‌سال تحصیلی، در ثبت‌نام اولیه نمره F وارد شده و نمره درس پروژه در نیم‌سال تحصیلی بعد از آن به شکل سه واحدی و به صورت مندرج در بند الف وارد می‌شود. تبصره : در صورت تاخیر بیش از یک نیم‌سال تحصیلی، چنانچه ثبت‌نام اولیه دانشجو در نیم‌سال پایانی تحصیل باشد، درس پروژه توسط آموزش به صورت سه واحدی در نیم‌سال قبل از نیم‌سال پایانی ثبت و نمره F در آن وارد می‌شود و نمره پروژه در نیم‌سال پایانی به صورت مندرج در بند الف وارد می‌شود. در صورت ثبت‌نام صفر واحدی برای پروژه در یک نیم‌سال تحصیلی، آن نیم‌سال به صورت یک نیم‌سال کامل در سنوات تحصیلی دانشجو محسوب می‌شود، حتی اگر در درس دیگری ثبت‌نام نداشته باشد. تعیین زمان اتمام و دفاع از پروژه و نحوه جریمه تاخیر در دفاع در اختیار هر دانشکده است اما در هر حال فرصت ارائه نمره درس پروژه از حداکثر فرصت تعیین شده در این دستورالعمل بیشتر نخواهد بود. این دستورالعمل در جلسه شورای آموزش دانشگاه مورخ ۱۳۸۳/۰۳/۲۳ به تصویب رسید و در جلسه مورخ ۱۴۰۰/۱۲/۱۸ شورای آموزش دانشگاه مورد بازنگری قرار گرفت و از نیم‌سال اول سال تحصیلی ۱۴۰۲-۱۴۰۱ به بعد اجرا می‌شود. این دستورالعمل در جلسه مورخ ۱۴۰۳/۰۵/۱۷ شورای آموزش دانشگاه، مجددا بازنگری و اصلاح گردید. تاریخ آخرین ویرایش: ۱۴۰۳/۰۶/۱۲"
    },
    {
        "title": "شرایط استفاده از معرفی به استاد",
        "date": "۱۴۰۱/۰۳/۱۴",
        "url": "https://ac.sharif.edu/rules/intro-prof",
        "content": "شرایط استفاده از معرفی به استاد (ویژه دانشجویان ورودی ۱۴۰۲ و مابعد) ‌با توجه به ماده ۱۶ آیین‌نامه آموزشی دوره کارشناسی (ورودی‌های ۱۴۰۲ و مابعد) شرایط استفاده از معرفی به استاد ویژه دانشجویان مقطع کارشناسی ورودی ۱۴۰۲ و بعد از آن به شرح زیر اعلام می‌شود: در صورتی که دانشجو برای دانش‌آموختگی حداکثر دو درس نظری تا سقف ۴ واحد درسی باقیمانده داشته باشد و پیش‌تر در آن درس‌(ها) مردود شده باشد، با تایید معاون آموزشی دانشکده یا مرکز ارایه‌کننده درس می‌تواند آن دو درس را به صورت معرفی به استاد در نیم‌سال تحصیلی یا بازه تابستان منجر به فارغ‌التحصیلی اخذ کند. چنانچه دانشجو قبلاً یک درس عملی-نظری را اخذ کرده و مردود شده باشد، در صورت گذراندن دوره عملی آن درس، می‌تواند با رعایت مفاد بند قبل، بخش نظری آن درس را به‌صورت معرفی به استاد اخذ کند. برای استفاده از امکان معرفی به استاد، لازم است دانشجو ابتدا با مراجعه به مسئول تطبیق دانشکده، دروس مورد نیاز دوره کارشناسی را تطبیق نموده و سپس جهت معرفی به استاد تک درس باقی مانده، درخواست خود را از طریق سامانه آموزش ارائه کند. درخواست معرفی به استاد، باید تا حداکثر یک نیم‌سال پس از آخرین ثبت نام دانشجو، به مدیریت آموزش دانشگاه ارائه شود. تاریخ آخرین ویرایش: ۱۴۰۲/۱۲/۰۹ (ویژه دانشجویان ورودی ۱۳۹۱ تا ۱۴۰۱) ‌با توجه به ماده ۲۶ آیین‌نامه آموزشی دوره کارشناسی (ورودی‌های ۱۴۰۱ و ماقبل) شرایط استفاده از معرفی به استاد ویژه دانشجویان مقطع کارشناسی ورودی ۱۳۹۱ و بعد از آن به شرح زیر اعلام می‌شود: در صورتی که برای فراغت از تحصیل، تنها یک درس نظری که قبلا دانشجو در آن مردود شده است ، باقی مانده باشد، با موافقت دانشکده یا مرکز ارائه کننده درس، معرفی به استاد در آن درس امکان‌پذیر است. برای استفاده از امکان معرفی به استاد، لازم است دانشجو ابتدا با مراجعه به مسئول تطبیق دانشکده، دروس مورد نیاز دوره کارشناسی را تطبیق نموده و سپس جهت معرفی به استاد تک درس باقی مانده، درخواست خود را از طریق سامانه آموزش ارائه کند. درخواست معرفی به استاد، باید تا حداکثر یک نیم‌سال پس از آخرین ثبت نام دانشجو، به مدیریت آموزش دانشگاه ارائه شود. تاریخ آخرین ویرایش: ۱۴۰۱/۰۳/۱۴"
    },
    {
        "title": "شرایط مهمانی دانشجویان دانشگاه صنعتی شریف در دوره روزانه دانشگاه‌های دولتی",
        "date": "۱۳۹۴/۰۵/۱۴",
        "url": "https://ac.sharif.edu/rules/guest",
        "content": "شرایط مهمانی دانشجویان دانشگاه صنعتی شریف در دوره روزانه دانشگاه‌های دولتی دانشجویان دانشگاه صنعتی شریف مجاز نیستند کل دروس یک نیم‌سال خود را در یک دانشگاه دیگر مهمان شوند، مگر به قصد انتقال به آن دانشگاه. در صورت عدم موافقت دانشگاه مقصد با انتقال دانشجو، دروس گذرانده شده در دانشگاه مقصد بایستی مجددا در دانشگاه صنعتی شریف اخذ شوند. دانشجویان دانشگاه صنعتی شریف با موافقت دانشکده خود و آموزش دانشگاه، تحت شرایط زیر، ‌می‌توانند درس یا دروس خود را در سایر دانشگاه‌ها مهمان شوند: موافقت مرکز دانشکده ارائه کننده درس (یا دروس) مورد درخواست عدم ارائه درس (یا دروس) مورد نظر در دانشگاه صنعتی شریف در نیم‌سال مورد درخواست؛ و داشتن حداقل یکی از دو شرط زیر: احتمال دانش‌آموختگی دانشجو در نیم‌سال مورد درخواست، یا حداقل دو مرتبه مردودی دانشجو در درس (یا دروس) مورد درخواست برای مهمانی. در طول دوره کارشناسی، حداکثر ۷ واحد درسی به صورت مهمان در سایر دانشگاه‌ها قابل تطبیق است. جمع واحدهای مهمانی و واحد‌های ثبت نام شده در دانشگاه صنعتی شریف، نمی‌تواند از سقف مجاز واحدها در هر نیم‌سال تجاوز نماید. نحوه درج نمره دروس مهمانی در کارنامه تابع مقررات شورای آموزش دانشگاه صنعتی شریف است. مصوب ۱۳۹۴/۰۵/۱۴ شورای آموزش دانشگاه"
    },
    {
        "title": "شرایط و ضوابط اختصاصی پذیرش دانشجوی بورسیه گروه خودروسازی سایپا",
        "date": "۱۴۰۲/۰۵/۲۴",
        "url": "https://ac.sharif.edu/rules/saipa",
        "content": "شرایط و ضوابط اختصاصی پذیرش دانشجوی بورسیه گروه خودروسازی سایپا به منظور ارتباط بخشی بهتر آموزش عالی و حوزه صنعت و همچنین تأمین و تربیت بخشی از نیروی مورد نیاز صنعت، «گروه خودروسازی سایپا»، از میان متقاضیان واجد شرایط آزمون سراسری سال ۱۴۰۲ با شرایط اختصاصی و در زیرگروه فنی و مهندسی، دانشجوی بورسیه تحصیلی و شغلی‌ می‌پذیرد. \nمتقاضیان در صورت احراز شرایط عمومی، اختصاصی و سایر شرایط مندرج در این دفترچه و اطلاعیه‌های مرتبط، می‌توانند پس از انتخاب رشته و کسب نمرات لازم و موفقیت در مراحل بررسی صلاحیت‌های عمومی و اختصاصی در کدرشته محل‌های انتخابی، در صورت اعلام قبولی نهایی، به صورت دانشجوی بورسیه «گروه خودروسازی سایپا و دفاتر منطقه‌ای آن»، ادامه تحصیل دهند. الف) شیوه پذیرش پذیرش دانشجو در رشته‌های بورسیه گروه خودروسازی سایپا به صورت سراسری (غیربومی) انجام می‌شود و همه داوطلبانی که حد نصاب لازم را در آزمون سراسری کسب کنند، مجاز به انتخاب رشته‌های دارای شرایط بورسیه هستند. تعیین محل خدمت خدمت دانش‌آموختگان این رشته‌ها، با گروه خودروسازی سایپا و بر اساس نیاز این شرکت در سایپا یا یکی از مجموعه‌های تابعه یا دفاتر منطقه‌ای آن خواهد بود. متقاضیان به صورت سه برابر ظرفیت معرفی می‌شوند و بعد از انجام مصاحبه تخصصی و بررسی صلاحیت‌های عمومی و با در نظر گرفتن نمره علمی نهایی داوطلب در مقایسه با سایر داوطلبان، گزینش نهایی داوطلبان انجام خواهد شد. ب) شرایط عمومی تابعیت جمهوری اسلامی ایران اعتقاد به دین مبین اسلام یا یکی از ادیان شناخته شده در قانون اساسی جمهوری اسلامی ایران التزام به قانون اساسی جمهوری اسلامی ایران داشتن سلامت کامل روانی، جسمانی و توانایی انجام وظایف محوله به تأیید طب کار گروه خودروسازی سایپا نداشتن سابقه محکومیت جزایی یا کیفری و ارائه برگه عدم سوء پیشینه به گروه خودروسازی سایپا عدم اعتیاد به مواد مخدر، دخانیات، الکل و هر نوع مواد اعتیادآور عدم وابستگی تشکیلاتی، هواداری از احزاب و سازمان‌ها و گروه‌های غیرقانونی داشتن گواهینامه پایان دیپلم متوسطه دوم یاد آوری ۱: علاوه بر ضوابط و مقرات آموزشی، رعایت شئونات اسلامی و ضوابط و مقررات اداری گروه خودروسازی سایپا در هنگام حضور در دوره‌های مهارت‌افزایی الزامی است. ج) شرایط اختصاصی کسب رتبه اعلام شده مندرج در هر یک از رشته محل‌ها حداکثر سن داوطلبان در هنگام ورود به دانشگاه ۲۰ سال است. در صورت انجام خدمت سربازی، دو سال به سقف سنی افزوده می‌شود (حداکثر سن این داوطلبان ۲۲ سال است). پذیرفته‌شدگان، هشت نیم‌سال تحصیلی از بورسیه تحصیلی (حمایت‌های مالی) گروه خودروسازی سایپا برخوردار خواهند شد. دانشجویان بورسیه، در طی دوران تحصیل تحت حمایت مالی شرکت برابر با حداقل حقوق پایه مصوب وزارت کار،  رفاه اجتماعی به‌علاوه بیمه خواهند بود. پذیرفته‌شدگان متعهد می‌شوند به میزان دو برابر زمان بهره‌مندی از حمایت‌های مالی (بورسیه)، بسته به نیاز شرکت و در محل‌های اعلامی توسط شرکت، مشغول به خدمت شوند. پذیرفته‌شدگان چنانچه در طی دوران تحصیل یا قبل از پایان تعهد، به هر دلیل از ادامه همکاری با شرکت خودداری کنند، موظف به پرداخت هزینه‌ای معادل دو برابر هزینه‌های کل دوره خواهند بود. حداقل معدل دانشجو در دوران تحصیل در دانشگاه ۱۴ است و در صورتی‌که دو نیم‌سال متوالی یا سه نیم‌سال متناوب به صورت غیرموجه (به تشخیص دانشگاه) معدل دانشجو از عدد فوق کمتر شود شرایط بورسیه ملغی شده و ملزم پرداخت مندرج در بند ۶ خواهد بود. پذیرفته شدگان ملزم به ثبت تعهدنامه اشتغال در گروه خودروسازی سایپا در دفترخانه خواهند بود. داوطلبان پذیرفته شده در رشته‌های بورسیه گروه خودروسازی سایپا، موظف به گذراندن ۴۰ واحد درس مهارتی براساس شیوه‌نامه مصوب ۹۵۴ شورای عالی برنامه‌ریزی در دانشگاه یا در محل شرکت خواهند بود. دانشجویان در طی دوران تحصیل و همچنین دوره تابستانی موظفند براساس برنامه اعلام شده از سوی شرکت در محل دوره مهارت آموزی، حاضر و با موفقیت دوره‌ها را به اتمام برسانند. دانشجویان بورسیه پس از فراغت از تحصیل و رعایت ضوابط اعلام شده از سوی شرکت، مطابق آئین‌نامه استخدامی، به استخدام گروه خودروسازی سایپا درخواهند آمد. محل استخدام دانش‌آموختگان در گروه خودروسازی سایپا و دفاتر منطقه‌ای، با صلاحدید شرکت خواهد بود. یادآوری ۲: سوابق دوران تحصیل و دوره مهارت آموزی در انتخاب محل خدمت دانش‌آموختگان اثرگذار است. دوران تحصیل جزو سنوات بیمه‌ای پذیرفته‌شدگان محسوب می‌شود. دانشجویان بورسیه از نظر خوابگاه و سایر مقررات آموزشی تابع ضوابط و مقررات دانشگاه محل تحصیل خواهند بود. در طی دوران مهارت آموزی در گروه خودروسازی سایپا، مطابق ضوابط از سرویس ایاب و ذهاب و غذای گرم برخوردار خواهند بود. یادآوری ۳: وزارت علوم تحقیقات و فناوری برای تعیین تکلیف خدمت نظام وظیفه این گروه از دانشجویان با اولویت «سرباز صنعت» از دستگاه‌های مرتبط پیگیری و اقدام خواهد کرد. در غیر اینصورت، فرد موظف به طی دوران سربازی مطابق ضوابط نظام وظیفه خواهد بود. بدیهی است در طی دوران خدمت سربازی شرکت هیچ‌گونه تعهدی درخصوص حمایت مالی فوق الذکر نخواهد داشت. یادآوری ۴: گذراندن خدمت نظام وظیفه پس از فارغ التحصیلی، تأثیری در عدم استخدام دانش‌آموختگان نخواهد داشت و در صورت رعایت سایر ضوابط، اینگونه دانش‌آموختگان پس از گذراندن خدمت سربازی فرآیند استخدام را انجام داده و به استخدام گروه خودروسازی سایپا درخواهند آمد. ادامه تحصیل دانش‌آموختگان مقطع کارشناسی در مقاطع بالاتر صرفاً با تأیید گروه خودروسازی سایپا است. رشته‌های دانشگاه صنعتی شریف اعلام شده در طرح بورسیه گروه خودروسازی سایپا مهندسی مکانیک: رتبه معرفی‌شدگان برای مصاحبه زیر ۶۰۰ کشوری باشد. مهندسی مواد و متالورژی: رتبه معرفی‌شدگان برای مصاحبه زیر ۲۰۰۰ کشوری باشد. مهندسی شیمی: رتبه معرفی‌شدگان برای مصاحبه زیر ۲۰۰۰ کشوری باشد. ظرفیت هر رشته برای بورسیه در آزمون سراسری ۱۴۰۲ تعداد ۱۵ نفر و در مجموع سه رشته ۴۵ نفر است."
    },
    {
        "title": "شیوه‌نامه انتقال به دانشگاه صنعتی شریف",
        "date": "۱۳۹۳/۱۲/۲۰",
        "url": "https://ac.sharif.edu/rules/transfer",
        "content": "شیوه‌نامه انتقال به دانشگاه صنعتی شریف (مصوب بیستم اسفند ماه ۱۳۹۳) دانشجویان متقاضی انتقال به دانشگاه صنعتی شریف، باید درخواست خود را در اردیبهشت ماه در سامانه وزارت علوم، تحقیقات و فناوری ( http://mad.saorg.ir ) ثبت نمایند. گذراندن حداقل ۳۰ واحد در دو نیم‌سال در دانشگاه مبدأ با ارائه ریز نمرات تایید شده الزامی است. معدل کل دانشجو در دانشگاه مبدأ باید بالاتر از ۱۷ باشد. درخواست‌های انتقال حداکثر تا پایان نیم‌سال چهارم تحصیلی دانشجو قابل بررسی است. واحدهای گذرانده شده در دانشگاه مبدأ باید کمتر از ۴۰٪ تعداد کل واحدهای لازم برای دانش آموختگی باشد. ثبت نام ابتدا به صورت مهمان در دو نیم‌سال (با توجه به شرایط ذکر شده در شیوه‌نامه مهمانی در دانشگاه صنعتی شریف) و احراز شرایط دانشگاه و دانشکده انجام می‌شود. فقط درخواست‌های دانشجویان روزانه دانشگاه‌های خارج از تهران قابل بررسی است (از دوره‌های شبانه، کاردانی، دانشگاه‌های غیردولتی، غیرانتفاعی و آزاد اسلامی و پیام نور انتقال پذیرفته نمی‌شود). در صورتی که دانشجو شرایط اولیه انتقال را داشته باشد، لازم است دروس خود را در دوره مهمانی با نظر معاون آموزشی دانشکده مقصد در دانشگاه صنعتی شریف انتخاب کند. شروط دانشگاه در دوره مهمانی عبارتند از: گذراندن حداقل ۲۴ واحد پایه و تخصصی در دو نیم‌سال مهمانی در دانشگاه صنعتی شریف کسب معدل حداقل ۱۶ در دروس پایه و تخصصی اخذ شده در دو نیم‌سال مهمانی در دانشگاه صنعتی شریف دانشکده‌ها نیز می‌توانند شرایطی علاوه بر شرایط کلی دانشگاه جهت پذیرش دانشجو به صورت انتقالی وضع و اعمال کنند. لازم است دانشجوی واجد شرایط، قبل از مهمانی، شرط مورد نظر دانشکده را استعلام کند. در صورت احراز شرایط فوق، ارائه مدارک تایید شده انتقال از دانشگاه مبدأ، ضروری است. در صورت احراز شرایط و پذیرش انتقال توسط دانشکده و تایید کمیسیون موارد خاص دانشگاه صنعتی شریف، دانشجو مشابه سایر دانشجویان عادی دانشگاه ادامه تحصیل خواهد داد."
    },
    {
        "title": "شیوه‌نامه مهمانی در دانشگاه صنعتی شریف",
        "date": "۱۳۹۳/۱۲/۲۰",
        "url": "https://ac.sharif.edu/rules/guest-in",
        "content": "شیوه‌نامه مهمانی در دانشگاه صنعتی شریف (مصوب بیستم اسفند ماه ۱۳۹۳) دانشجویان متقاضی مهمانی در دانشگاه صنعتی شریف باید درخواست خود را در اردیبهشت ماه برای دو نیم‌سال (نیم‌سال اول و دوم سال تحصیلی) در سامانه وزارت علوم، تحقیقات و فناوری ( http://mad.saorg.ir ) ثبت نمایند. دانشجویان متقاضی مهمانی،  نمی‌توانند تقاضای انتقال به دانشگاه صنعتی شریف را داشته باشند. پس از اعلام موافقت دانشگاه مبدأ در سامانه وزارت علوم، درخواست مهمانی قابل بررسی خواهد بود. درج کارنامه کامل و لیست دروس مورد تایید دانشگاه، در سامانه وزارت علوم ضروری است. فقط درخواست‌های دانشجویان روزانه دانشگاه‌های خارج از تهران قابل بررسی است (از دوره‌های شبانه، کاردانی، دانشگاه‌های غیردولتی، غیرانتفاعی، آزاد اسلامی و پیام نور مهمان پذیرفته نمی‌شود). متقاضی موظف است مدارک خود در سامانه را در نیمه دوم مردادماه به روز رسانی نماید. دانشگاه پس از بررسی مدارک، نتایج پذیرش مهمانی را در نیمه اول شهریورماه اعلام می‌نماید. متقاضی باید بر اساس تقویم تحصیلی دانشگاه صنعتی شریف، در زمان ثبت نام نیم‌سال اول به اداره خدمات آموزشی دانشگاه مراجعه نماید. حداکثر واحد قابل اخذ در هر نیم‌سال برای دانشجوی مهمان ۱۵ واحد است. فهرست دروس انتخابی (مورد تایید دانشگاه مبدأ) قطعی نبوده و در هنگام ثبت نام، انتخاب واحد با شرایط دانشگاه صنعتی شریف صورت می‌گیرد. مسئولیت اخذ موافقت دانشگاه مبدا با فهرست دروس اخذ شده بر عهده دانشجوی مهمان است. اخذ دروس دارای ظرفیت محدود توسط دانشجوی مهمان، تنها در صورت وجود ظرفیت آزاد و با موافقت معاون آموزشی دانشکده/مرکز میسر است. در صورت مشروطی دانشجو در یک نیم‌سال، امکان ادامه مهمانی در نیم‌سال بعد وجود ندارد. تحصیل دانشجو در دوره مهمانی از جمله حذف اضطراری یا پزشکی دروس، تابع قوانین دانشگاه صنعتی شریف خواهد بود. دانشجوی مهمان موظف به پرداخت شهریه طبق تعرفه آموزش‌های آزاد است. حداکثر نیم‌سال‌های مهمانی در دانشگاه صنعتی شریف دو نیم‌سال است. پیش از شروع مهمانی در دانشگاه صنعتی شریف، گذراندن دو نیم‌سال تحصیلی در دانشگاه مبدأ الزامی است. انتخاب واحد دانشجویان مهمان، پس از انتخاب واحد دانشجویان دانشگاه صنعتی شریف انجام خواهد شد. با توجه به نامشخص بودن معدل در فاصله بین دو نیم‌سال، در نیم‌سال دوم (بهار) سال تحصیلی، مهمان جدید پذیرفته نمی‌شود. دانشگاه صنعتی شریف درخواست‌های مهمانی دائم را نمی‌پذیرد."
    },
    {
        "title": "شیوه‌نامه پذیرش و تطبیق درس‌های دانشجویان مهمان، انتقالی، انصرافی و تغییر رشته",
        "date": "۱۴۰۴/۰۸/۲۸",
        "url": "https://ac.sharif.edu/rules/grade-match",
        "content": "شیوه‌نامه پذیرش و تطبیق درس‌های دانشجویان مهمان، انتقالی، انصرافی و تغییر رشته ماده ۱- درس‌های دانشجویان شریف مهمان در دیگر دانشگاه‌ها ۱-۱- مهمان در سایر دانشگاه‌های ایران الف- نمرات درس‌های قبول به شکل CR و نمرات درس‌های مردود به شکل F ثبت می‌شود. ب- دانشکده مبدأ در دانشگاه صنعتی شریف می‌تواند قبل از مهمانی شرطی را برای پذیرش درس‌های مهمانی تعیین کند. این شرط باید به شکل کلی برای تمام دانشجویان یا به شکل فردی برای هر دانشجو در ابتدای مهمانی به اداره خدمات آموزشی ارسال شود. پ- درصورت مهمانی کل دروس نیم‌سال دانشجو در دانشگاه دیگر به قصد انتقال، صرفا عبارت «مهمان در دانشگاه دیگر» برای آن نیم‌سال (بدون درج دروس مهمانی) در کارنامه ثبت می‌شود. در صورت الزام دانشگاه مقصد به درج دروس، دروس مهمانی با نمره CR/F برای آن نیم‌سال در کارنامه ثبت می‌شود. ۲-۱- مهمان در دانشگاه‌های خارج از کشور الف- دانشگاهی که دانشجوی دانشگاه صنعتی شریف قصد مهمان شدن در آن را دارد باید مورد تأیید اداره روابط بین‌الملل دانشگاه و دانشکده دانشجو باشد و در حداقل یکی از نظام‌های رتبه‌بندی QS، شانگهای یا Times دارای رتبه‌ای بالاتر از دانشگاه صنعتی شریف باشد. ب- دانشجو باید پیش از مهمانی، موافقت دانشکده مبدا را با اخذ دروس موردنظر کسب نماید. پ- دانشکده مبدأ در دانشگاه صنعتی شریف می‌تواند قبل از مهمانی شرطی را برای پذیرش درس‌های مهمانی تعیین کند. تبصره ۱ : هرگونه شرط باید به شکل کلی برای تمام دانشجویان یا به شکل فردی برای هر دانشجو در ابتدای مهمانی به اداره خدمات آموزشی ارسال شود. ت- دانشجو می‌تواند حداکثر دو نیم‌سال تقاضای مهمانی نماید و سقف واحدهای مجاز برای مهمان شدن را معدل کل وی در شروع مهمانی تعیین می‌کند. ث- دانشجو موظف است پس از پایان دوره مهمانی کارنامه رسمی مهمانی و سرفصل رسمی درس‌های اخذشده را به منظور تصمیم‌گیری نسبت به تطبیق و پذیرش درس‌ها، به معاون آموزشی دانشکده مبدأ تسلیم نماید. ج- نمره درس‌های قبولی به شکل CR و نمره درس‌های مردودی به شکل F در کارنامه ثبت می‌شود. ۳-۱- مهمان در دانشگاه صنعتی شریف (مهمانی قبل از انتقال قطعی به دانشگاه صنعتی شریف) الف- درس‌های مربوط به مهمانی اعم از قبولی و مردودی، به صورت نمره در کارنامه ثبت می‌شود. ماده ۲- درس‌های دانشجویان انتقال‌یافته از سایر دانشگاه‌ها به شریف ۱-۲- انتقالی از دانشگاه‌های داخل الف- درس‌های با نمره حداقل ۱۲ به شکل CR ثبت می‌شود. ب- درس‌های با نمره بین ۱۲-۱۰ در صورت تایید دانشکده/مرکز ارائه کننده درس، به شکل CR ثبت شده و در غیر این صورت، به شکل F ثبت می‌شود. پ- درس‌های با نمره کمتر از ۱۰ به شکل F ثبت می‌شود. ت- دانشجو مجاز به اخذ مجدد درس‌هایی که قبلا به شکل CR در کارنامه ثبت شده، نیست. ث- سنوات گذرانده شده در دانشگاه مبدأ، از حداکثر مدت مجاز تحصیل در دانشگاه صنعتی شریف کاسته می‌شود. ۲-۲- انتقالی از دانشگاه‌های خارج از کشور الف- ارائه کارنامه تأییدشده توسط سفارت ایران در کشور محل تحصیل به اداره دانشجویان بین‌الملل دانشگاه صنعتی شریف لازم است. ب- کارنامه تأییدشده، توسط دانشکده مقصد بررسی شده و تطبیق ابتدایی صورت می‌گیرد. تطبیق نهایی توسط دانشکده/مرکز ارائه کننده هر درس انجام می‌شود. پ- نمرات درس‌های پذیرفته‌شده به شکل CR در کارنامه ثبت می‌شود. ت- به ازای هر ۲۰ واحد از درس‌های پذیرفته‌شده، یک نیم‌سال تحصیلی از حداکثر مدت مجاز تحصیل کاسته می‌شود. ماده ۳- درس‌های دانشجویان انصرافی و اخراجی ۱-۳- در صورت درخواست تطبیق درس‌های گذرانده شده در دوره(های) قبلی توسط دانشجو تا پیش از امتحانات نیم‌سال اول تحصیل، به شرط آن که از زمان انصراف یا اخراج دانشجو در دوره قبلی، بیش از ۵ سال نگذشته باشد و درس(های) موردنظر منتج به اخذ مدرک رسمی (از جمله مدرک کاردانی) در دوره(های) قبلی نشده باشد، درس‌های گذرانده قبلی، حداکثر تا سقف ۵۰ درصد واحدهای درسی دوره تحصیلی فعلی، بسته به محل تحصیل طبق ضوابط زیر قابل تطبیق هستند. ۲-۳- دوره قبلی در دانشگاه صنعتی شریف الف- در صورت ارایه درخواست توسط دانشجو، درس‌های قبلی گذرانده شده (به انتخاب دانشجو) با نمره حداقل ۱۲ با شماره درس‌های پردیس اصلی یا خودگردان تهران، که بر اساس فرم تطبیق رشته قبولی و نظر معاون آموزشی دانشکده مربوطه قابل تطبیق باشند می‌توانند به شکل نمره در کارنامه ثبت شوند. ب- درس‌هایی که دانشجو با شماره درس‌های پردیس بین‌الملل کیش قبلا گذرانده است برای پذیرفته‌شدگان پردیس بین‌الملل کیش قابل پذیرش با رعایت بند الف است. از این دروس صرفا دروس عمومی با نمره حداقل ۱۲ (به انتخاب دانشجو) برای پذیرفته‌شدگان پردیس اصلی و خودگردان تهران دانشگاه، به شکل CR قابل ثبت است. دیگر دروس پایه و تخصصی، در صورتی که به صورت میهمان در پردیس اصلی یا خودگردان تهران گذرانده شده باشند برای پذیرفته شدگان پردیس اصلی و خودگردان تهران به صورت نمره قابل ثبت است. ۳-۳- دوره قبلی در دانشگاه‌های دولتی برتر کشور مرتبط با رشته* کنونی دانشجو الف- حداکثر چهل درصد از واحدهای لازم در دوره جدید پذیرفته می‌شود. ب- درس‌های با نمره حداقل ۱۲ (به انتخاب دانشجو) قابل پذیرش هستند و به شکل CR در کارنامه ثبت می‌شوند. پ- به ازای هر ۲۰ واحد از درس‌های پذیرفته‌شده، یک نیم‌سال تحصیلی از حداکثر مدت مجاز تحصیل کاسته می‌شود. ۴-۳- دوره قبلی در سایر دانشگاه‌های دولتی، دوره‌های شبانه و پردیس‌های آن‌ها، دانشگاه آزاد اسلامی و دانشگاه‌های غیرانتفاعی الف- فقط درس‌های عمومی با نمره حداقل ۱۲ (به انتخاب دانشجو) به شکل CR ثبت می‌شود. ب- دروس گذرانده شده به صورت میهمان در دانشگاه‌های دولتی برتر مرتبط با رشته کنونی دانشجو به شرط اخذ نمره حداقل ۱۲ (به انتخاب دانشجو) به شکل CR قابل تطبیق و ثبت است. برای پذیرش این دروس ارایه نامه اعلان نمرات دروس میهمانی از سوی دانشگاه برتر ضروری است. ماده ۴- درس‌های دانشجویانی که تغییر رشته داده‌اند ۱-۴- درس‌های قبولی الف- توسط دانشکده مقصد بررسی شده و در صورتی که با درس‌های رشته جدید اشتراک محتوایی کافی داشته باشد (همپوشانی بیش از ۷۵ درصد)، پذیرفته شده و در تطبیق نهایی قابل محاسبه خواهد بود (درس با نمره در کارنامه باقی مانده و در معدل محاسبه می‌شود). ب- در صورت عدم پذیرش در رشته جدید با علامت x در کارنامه ثبت می‌شود (درس و نمره آن در کارنامه باقی مانده اما در معدل و تطبیق محاسبه نمی‌شود). پ- درس‌های مورد نظر برای درج علامت x در زمان تایید تغییر رشته در دانشکده مقصد مشخص شده و دانشکده فقط تا انتهای اولین نیم‌سال پس از نیم‌سال تغییر رشته می‌تواند نظر خود را به شکل کتبی تغییر دهد. ۲-۴- درس‌های مردودی الف- عینا در کارنامه باقی مانده و در معدل محاسبه می‌شود. این شیوه‌نامه ابتدا در تاریخ ۱۳۸۶/۰۶/۲۸ در شورای آموزش دانشگاه به تصویب رسید و در تاریخ‌های ۱۳۹۶/۰۸/۰۶، ۱۳۹۸/۰۱/۲۸، ۱۴۰۱/۱۲/۱۰، ۱۴۰۲/۱۱/۱۷، ۱۴۰۳/۰۱/۲۹، ۱۴۰۴/۰۴/۱۱، ۱۴۰۴/۰۷/۱۶ و ۱۴۰۴/۰۸/۲۸ مورد بازنگری قرار گرفت و به شکل فوق به تصویب رسید. * دانشگاه‌های دولتی برتر کشور مرتبط با رشته‌های فنی-مهندسی در مقطع کارشناسی به شرح زیر است: رشته دانشگاه‌های برتر مرتبط با رشته فیزیک تهران، شهيد بهشتي، صنعتي اصفهان، تحصيلات تكميلي زنجان، فردوسي مشهد، شيراز، تبريز، اميركبير، الزهرا شیمی مطابق لیست استعدادهای درخشان مهندسی مکانیک و مهندسی دریا دانشگاه هاي تهران، صنعتي اميركبير، علم و صنعت، صنعتي خواجه نصير، صنعتي اصفهان، شيراز، فردوسي مشهد، تبريز مهندسی شیمی اصفهان، تبریز، تهران، صنعتی اصفهان، صنعتی امیرکبیر، علم و صنعت، فردوسی، شیراز، صنعتی سهند مهندسی نفت تهران، صنعتی اصفهان، صنعتی امیرکبیر، علم و صنعت، فردوسی، شیراز، صنعتی سهند، صنعت نفت سایر رشته‌ها اصفهان، تبریز، تهران، شهید بهشتی، صنعتی اصفهان، صنعتی امیر كبیر، علم و صنعت ایران، فردوسی مشهد"
    },
    {
        "title": "قوانین تغییر رشته در آیین‌نامه آموزشی دوره کارشناسی",
        "date": "۱۳۸۵/۰۴/۰۵",
        "url": "https://ac.sharif.edu/rules/change-field",
        "content": "قوانین تغییر رشته در آیین‌نامه آموزشی دوره کارشناسی (مصوب جلسه ۳۳۹ شورای عالی برنامه ریزی وزارت فرهنگ و آموزش عالی، اردیبهشت ۱۳۷۶) فصل دهم - تغییر رشته ماده ۵۵. دانشجو در طول دوران تحصیل در مقطع کاردانی و کارشناسی‌ می‌تواند، با داشتن شرایط زیر و موافقت گروه آموزشی ذی ربط از یک رشته به رشته دیگر در یک گروه آزمایشی و همان دانشگاه تغییر رشته دهد: ادامه تحصیل متقاضی در رشته قبلی از نظر مقررات آموزشی بلامانع باشد. حداقل ۱/۶ (یک ششم) و حداکثر ۲/۳ (دو سوم) واحدهای دوره را گذرانده باشد. نمره آزمون ورودی متقاضی از نمره آزمون پایین‌ترین فرد پذیرفته شده در سهمیه و رشته مورد تقاضا در همان سال کمتر نباشد. با توجه به حداکثر مدت مجاز تحصیل، امکان گذراندن واحدهای درسی مورد نیاز در رشته جدید را داشته باشد. تبصره ۱. تغییر رشته دانشجویانی که به دستگاه‌های اجرایی خاص تعهد دارند، با رعایت کلیه شرایط این ماده و اعلام موافقت دستگاه اجرایی ذی ربط امکان پذیر است. تبصره ۲. تغییر رشته به رشته‌هایی که در ضوابط گزینش آن‌ها شرایط خاص پیش بینی شده است، موکول به اجرای شرایط مربوط است. تبصره ۳. دانشجو در هریک از مقاطع تحصیلی، تنها یک بار‌ می‌تواند تغییر رشته دهد. ماده ۵۶. تغییر رشته در مقاطع تحصیلی هم سطح، صورت‌ می‌گیرد. در غیر این صورت، فقط از مقطع بالاتر به مقطع پایین‌تر، امکان پذیر است. ماده ۵۷. در صورت موافقت با تقاضای تغییر رشته، دانشجو موظف است در اولین فرصت در رشته جدید نام نویسی کند و پس از نام نویسی، دانشجو حق بازگشت به رشته قبلی را ندارد.\nتبصره- اقدام نکردن دانشجو به نام نویسی در رشته جدید در وقت معین به منزله انصراف از تغییر رشته تلقی‌ می‌شود و حق تغییر رشته تا پایان دوره از وی سلب‌ می‌شود. ماده ۵۸. دروسی که دانشجو در رشته قبلی گذرانده است در گروه آموزشی رشته جدید بررسی و معادل سازی‌ می‌شود و فقط دروسی از وی پذیرفته‌ می‌شود که به تشخیص گروه آموزشی، بادروس رشته جدید اشتراک محتوایی داشته باشد و نمره هر یک از آن دروس نیز از ۱۲ کمتر نباشد. تبصره ۱. دروس پذیرفته شده در کارنامه دانشجو ثبت و نمرات آن‌ها در محاسبه میانگین کل منظور‌ می‌شود، ولی نمرات دروس پذیرفته نشده، بدون احتساب در میانگین، در کارنامه دانشجو باقی‌ می‌ماند. در این حال، چنانچه میانگین کل واحدهای پذیرفته نشده او کمتر از ۱۲ باشد، جمعا به عنوان یک نیم‌سال مشروطی برای دانشجو در رشته جدید منظور‌ می‌شود. تبصره ۲. در صورتی که تعداد واحدهای دروس پذیرفته نشده دانشجو، در حدی باشد که امکان گذراندن واحدهای موردنیاز رشته جدید را در طول مدت مجاز تحصیل، از وی سلب کند، با تقاضای تغییر رشته او موافقت‌ نمی‌شود. قوانین مربوط به تغییر رشته خاص دانشگاه صنعتی شریف (مصوبات کمیسیون موارد خاص دانشگاه) چنانچه نمره آزمون ورودی متقاضی کمتر از آخرین فرد پذیرفته شده در رشته مقصد باشد (شرط ۳ فوق را نداشته باشد) بر اساس مصوبه کمیسیون موارد خاص دانشگاه صنعتی شریف (مورخ ۱۳۸۳/۷/۱۱) عمل‌ می‌شود. مصوبه کمیسیون موارد خاص مورخ ۱۳۸۳/۷/۱۱: اداره آموزش متولی است در خصوص دانشجویانی که تقاضای تغییر رشته دارند و معدل دروس پایه و تخصصی آن‌ها در دو نیم‌سال متوالی آخر حداقل ۱۶ باشد، در صورت موافقت دانشکده مبدأ، در مرحله اول درخواست دانشجو را به دانشکده مقصد ارسال و در صورت موافقت دانشکده مقصد در مرحله دوم دانشجو در آن دانشکده دو نیم‌سال مهمان شده و طبق نظر دانشکده اخذ واحد کند. در صورت احراز شرایط دانشکده و کسب حداقل معدل ۱۶ و تأیید کمیسیون موارد خاص، با تغییر رشته دانشجو موافقت‌ می‌شود. مصوبه کمیسیون موارد خاص مورخ ۱۳۸۴/۶/۱۹: دانشجویان متقاضی تغییر رشته که طبق نظر کمیسیون موارد خاص‌ می‌بایستی در دانشکده مقصد دو نیم‌سال مهمان شوند، در صورت عدم احراز شرایط لازم برای تغییر رشته، باید هزینه واحدهای اخذ شده از دانشکده مقصد را به صورت تکدرس پرداخت کنند. (توضیح آنکه دروس مذکور در کارنامه دانشجو باقی مانده و در محاسبه معدل نیز منظور‌ می‌شود) مصوبه کمیسیون موارد خاص مورخ ۱۳۸۴/۷/۹: دانشجویان متقاضی تغییر رشته فقط دو نیم‌سال‌ می‌توانند در دانشکده مقصد مهمان شوند و با مهمانی برای نیم‌سال سوم مخالفت‌ می‌شود. روند بررسی درخواست تغییر رشته تاریخ آخرین اصلاح: ۱۳۸۵/۴/۵"
    },
    {
        "title": "قوانین و مقررات معافیت تحصیلی و مشوق‌های خدمتی سازمان وظیفه عمومی",
        "date": "۱۴۰۲/۱۱/۲۳",
        "url": "https://ac.sharif.edu/rules/militserv",
        "content": "قوانین و مقررات معافیت تحصیلی و مشوق‌های خدمتی سازمان وظیفه عمومی معافیت تحصیلی دانشجویان پذیرفته‌شدگان مرد از زمانی که به سن هجده سال تمام می‌رسند مشمول مقررات خدمت وظیفه عمومی می‌باشند. این دسته از پذیرفته‌شدگان در هنگام ورود به دانشگاه در صورتی که ‌کارت معافیت دائم یا کارت پایان‌‌خدمت نداشته باشند باید برای دریافت معافیت تحصیلی اقدام کنند. فرآیند دریافت معافیت تحصیلی ورود به سامانه سخا به آدرس sakha.epolice.ir ثبت اطلاعات فردی تکمیل اطلاعات تحصیلی شامل مقطع، دانشگاه محل تحصیل و … پرداخت مبلغ تعیین شده در قسمت «پرداخت الکترونیک» ونهایی کردن ثبت درخواست یا «ثبت نهایی» (پس از ثبت نهایی درخواست به دانشگاه ارسال می‌شود.) انتظار برای تایید و صدور معافیت تحصیلی به مدت یک هفته (در صورت عدم تایید در بازه زمانی اعلام شده دانشجو می‌تواند از کارشناس نظام وظیفه دانشگاه پیگیری کند.) قوانین سنوات ارفاقی و مهلت معرفی با توجه به قوانین نظام‌ وظیفه، میزان سنوات قانونی تحصیل در مقطع کارشناسی، کارشناسی ارشد و دکتری به ترتیب ۵، ۳ و ۶ سال است. دانشجویانی‌ که از معافیت تحصیلی استفاده می‌کنند در صورتی‌که در سنوات مجاز مورد اشاره، موفق به فراغت از تحصیل نشوند، در صورت موافقت کمیسیون موارد خاص دانشگاه و تایید سازمان وظیفه عمومی، با ثبت درخواست در سامانه سخا حداکثر برای دو ترم تحصیلی می‌توانند مجوز سنوات ارفاقی را به صورت مرحله‌ای دریافت نمایند. فرآیند دریافت سنوات ارفاقی و مهلت معرفی درخواست‌ تمدید سنوات (ارفاقی یا معرفی) دریافت شماره و تاریخ جلسه از کارشناس نظام وظیفه دانشگاه (درصورت موافقت کمیسیون موارد خاص دانشگاه با تمدید سنوات) ثبت درخواست در سامانه سخا تایید درخواست سنوات حداکثر ظرف مدت ۳ ماه از تاریخ اتمام سنوات مجاز تحصیلی بررسی و تایید کارشناس دانشگاه و ارجاع به سازمان وظیفه عمومی تایید سنوات ارفاقی از طرف سازمان وظیفه عمومی صدور مجوز ثبت نام در دانشگاه تذکر: الف: تایید درخواست در سامانه سخا حداکثر ۳ ماه از تاریخ اتمام سنوات مجاز انجام می‌شود. درصورت درخواست پس از تاریخ ذکر شده تایید در سامانه سخا امکان‌پذیر نیست و دانشجویان بعد از ثبت  می‌بایست به صورت حضوری به سازمان وظیفه عمومی مراجعه کنند. ب: برای تمدید سنوات ارفاقی دوم و سنوات معرفی باید تمام مراحل فوق تکرار شود. قوانین انصراف از تحصیل هر مشمول در طول تحصیل خود (از دیپلم تا دکتری) فقط یکبار مجاز به انصراف است. مهلت معرفی دانشجوی انصرافی جهت گذراندن دوره خدمت نظام وظیفه حداکثر یک سال پس از تاریخ انصراف است. قابل توجه دانشجویان انصرافی مقطع کارشناسی دانشجویان مقطع کارشناسی در صورتی که تا نیم‌سال پنجم از تحصیل انصراف داده و مدرک کاردانی دریافت کنند ، امکان اخذ معافیت برای مقطع کارشناسی پیوسته را ندارند و سازمان وظیفه عمومی تنها برای مقطع کارشناسی ناپیوسته معافیت صادر می‌کند. در صورت انصراف پس از نیم‌سال پنجم امکان ادامه تحصیل وجود ندارد و فرد می‌بایست خود را به سازمان وظیفه عمومی ناجا معرفی نماید. دانشجویان مقطع کارشناسی در صورت انصراف و عدم دریافت مدرک مقطع کاردانی ، امکان دریافت مجدد معافیت تحصیلی برای مقطع کارشناسی را دارند. قوانین اخراج دانشجویان اخراجی به هیچ عنوان مجاز به ادامه تحصیل تا پایان خدمت یا اخذ معافیت دائم نمی‌باشند. مهلت معرفی دانشجویان اخراجی جهت گذراندن دوره خدمت نظام وظیفه حداکثر یک سال پس از تاریخ اخراج است. مهلت معرفی به سازمان وظیفه عمومی مهلت معرفی به سازمان وظیفه عمومی پس از فراغت از تحصیل، بسته به مقطع و نیم‌سال فراغت از تحصیل بر اساس جدول زیر مشخص می‌شود. مقطع نیم‌سال فراغت از تحصیل (با شمارش نیم‌سال‌های حذف بدون احتساب) مهلت معرفی به سازمان وظیفه عمومی (از تاریخ فراغت از تحصیل) کارشناسی تا نیم‌سال ۱۲ ۱ سال نیم‌سال ۱۳ ۶ ماه نیم‌سال ۱۴ ۲ ماه کارشناسی ارشد تا نیم‌سال ۸ ۱ سال نیم‌سال ۹ ۶ ماه نیم‌سال ۱۰ ۲ ماه دکتری تا نیم‌سال ۱۴ ۱ سال نیم‌سال ۱۵ ۶ ماه نیم‌سال ۱۶ ۲ ماه در صورتی که مهلت معرفی به سازمان نظام وظیفه بر اساس جدول فوق یک سال باشد و فرد پیش از پایان این مهلت در مقطع بالاتر پذیرفته شود، لازم است نامه اتمام معافیت تحصیلی را به کارشناس دانشگاه مربوطه ارائه و معافیت مقطع بالاتر را اخذ نماید. در غیر این صورت می‌بایست قبل از پایان این مدت برای اخذ برگه اعزام به خدمت به دفاتر پلیس +۱۰ مراجعه نماید. چنان‌چه مهلت معرفی به سازمان نظام وظیفه بر اساس جدول فوق برای فرد کم‌تر از یک سال تعیین شده باشد، امکان ادامه تحصیل تا انجام خدمت سربازی (یا اخذ معافیت دائم) را نخواهد داشت . در این صورت لازم است پس از دریافت نامه اتمام معافیت تحصیلی، حداکثر تا مهلت تعیین شده در جدول فوق برای اخذ برگه اعزام به خدمت‌ به دفاتر پلیس +۱۰ مراجعه نماید. مشوق‌های خدمتی و مهارت‌آموزی دانشجویان و دانش‌آموختگان دانشگاهی با کسب مهارت‌های تخصصی و عمومی می‌توانند از مشوق‌های خدمتی همچون کسری خدمت، مرخصی تشویقی، تعیین سازمان محل خدمت، بخشش اضافه خدمات سنواتی، تعویق اعزام و اعطای یک درجه بالاتر در صورت دارا بودن صلاحیت‌های لازم و متناسب با سوابق مرتبط بهره‌مند شوند. شیوه‌نامه بهره‌مندی از مشوق‌های خدمتی از اینجا قابل دریافت است."
    },
    {
        "title": "لیست دروس قابل پذیرش (CR) برای دانشجويان مدال‌آور در المپيادها",
        "date": "۱۳۹۶/۰۹/۲۶",
        "url": "https://ac.sharif.edu/rules/olympiad-cr",
        "content": "لیست دروس قابل پذیرش (CR) برای دانشجويان مدال‌آور در المپيادها برای درخواست پذیرش (CR) دروس، لازم است دانشجویان حداکثر تا قبل از شروع امتحانات نیمسال اول تحصیل خود از طریق سامانه آموزش منوی خدمات آموزشی، اقدام به ثبت درخواست نمایند و نامه گذراندن دروس در باشگاه را بارگذاری کنند. المپیاد دروس قابل پذیرش (CR‎) ملاحظات فیزیک (۲۴-۰۱۱) فیزیک ۱ (۲۴-۰۰۱) آز فیزیک ۱ (۲۴-۰۱۲) فیزیک ۲ (۰۰۲-۲۴) آز فیزیک ۲ (۲۴-۰۱۳) فیزیک ۳ (۲۴-۱۱۳) مکانیک تحلیلی (۲۴-۲۱۳) الکترومغناطیس ۱ این چهار درس فقط برای دارندگان مدال طلای کشوری که مرحله نهایی دوره فیزیک باشگاه دانش پژوهان جوان را به طور کامل گذرانده (با ارائه تایید باشگاه) و دانشجوی رشته فیزیک هستند قابل CR است. (۲۴-۰۱۴) فیزیک ۴ (فقط برای اعضای تیم اعزامی به المپیاد جهانی) شیمی (۲۳۰۱۱) شیمی عمومی ۱ یا (۲۳۰۱۳) شیمی عمومی مهندسی (۲۳۰۰۱) آز شیمی عمومی ۱ (۲۳۰۱۲) شیمی عمومی ۲ (۲۳۰۰۲) آز شیمی عمومی ۲ یا (۲۳۰۰۶) آز شیمی عمومی م. شیمی و متالوژی (۲۳۲۰۱) آز شیمی تجزیه ۱ این درس فقط برای دارندگان مدال طلای کشوری که مرحله نهایی دوره شیمی باشگاه را به طور کامل گذرانده باشند (با ارائه تایید باشگاه) قابل CR است. ریاضی درسی پذیرفته نمی‌شود. کامپیوتر (۴۰۱۰۸) کارگاه کامپیوتر (دانشجویان رشته م. کامپیوتر) فقط دارندگان مدال طلا (۴۰۱۵۳) مبانی برنامه‌سازی (دانشجویان رشته م. کامپیوتر و م. برق) دارندگان مدال نقره و برنز برای CR درس ۴۰۱۵۳ لازم است گواهی گذراندن درس در باشگاه را ارائه کنند. نجوم (۲۴۰۱۱) فیزیک ۱ فقط دارندگان مدال طلا برای دارندگان مدال نقره و برنز با ارائه گواهی گذراندن درس در باشگاه ادبی (۳۱۱۱۹) آشنایی با ادبیات فارسی دارندگان مدال طلا، نقره و برنز با ارائه گواهی گذراندن درس در باشگاه تاریخ اصلاح پیشین: ۱۳۹۶/۰۹/۲۶، مصوب شورای آموزش دانشگاه تاریخ اصلاح پیشین: ۱۴۰۲/۱۰/۰۶، مصوب شورای آموزش دانشگاه تاریخ آخرین اصلاح (عدم پذیرش دروس المپیادی‌های ریاضی): ۱۴۰۴/۰۲/۰۳، مصوب شورای آموزش دانشگاه"
    },
    {
        "title": "مهلت انجام امور فراغت از تحصیل",
        "date": "۱۴۰۱/۰۳/۱۴",
        "url": "https://ac.sharif.edu/rules/graduation",
        "content": "مهلت انجام امور فراغت از تحصیل کلیه دانشجویان مقاطع تحصیلی کارشناسی، کارشناسی ارشد و دکتری لازم است طی مدت شش ماه از تاریخ فارغ‌التحصیلی نسبت به تحویل مدارک و پیگیری امور مربوط به آن و رفع نواقص احتمالی اعلام شده توسط آموزش اقدام نمایند. در صورت مراجعه پس از مهلت مقرر، انجام امور مربوط به فراغت از تحصیل پس از پرداخت جریمه تعیین شده خواهد بود. دانشجویان محترم در تنظیم برنامه خود در زمان فراغت از تحصیل فرصت حداقل ده روز کاری را برای انجام امور اداری در اداره دانش‌آموختگان پیش‌بینی کنند تا دچار مشکل نشوند. بدیهی است مسئولیت عواقب ناشی از تاخیر (نظیر غیبت در نظام وظیفه و غیره) بر عهده دانشجو خواهد بود."
    },
    {
        "title": "نظام‌نامه آموزشی دانشگاه صنعتی شریف",
        "date": "۱۴۰۱/۱۲/۱۰",
        "url": "https://ac.sharif.edu/rules/teaching",
        "content": "نظام‌نامه آموزشی دانشگاه صنعتی شریف ماده ۱: تعاریف در این نظام‌نامه، منظور از دانشگاه : دانشگاه صنعتی شریف، دانشکده/مرکز : هریک از دانشکده‌ها و مراکز دانشگاه، مدرس : یک عضو هیئت علمی یا استاد مدعو دانشگاه، مقطع : یکی از مقاطع تحصیلی (کارشناسی، کارشناسی ارشد و دکتری) دانشگاه، دانشجو : دانشجویان نوبت اول، دوم و مهمان کلیه مقاطع دانشگاه، و درس : کلیه دروس نظری و عملی ارائه‌شده در مقاطع مختلف دانشگاه است. ماده ۲: هدف هدف از تدوین این نظام‌نامه ایجاد نظم بیشتر و ارتقای کیفی سطح ارائه دروس دانشگاه است. \nاین نظام‌نامه شامل حداقل انتظاراتی است که دانشگاه از مدرسین دارد. ماده ۳: نیم‌سال تحصیلی و ساعات ارائه شروع و خاتمه هر نیم‌سال، بازه‌های ثبت نام، ترمیم، حذف اضطراری، امتحانات و مهلت ارسال نمرات در تقویم آموزشی دانشگاه مشخص می‌شود. در برنامه هر نیم‌سال، به ازای هر واحد نظری یک ساعت در هفته، و به ازای هر واحد عملی، بسته به تعریف رسمی درس، ۱/۵ الی ۳ ساعت تدریس پیش‌بینی می‌شود. لازم است کلاس‌ها به طور یکنواخت در کل نیم‌سال برگزار شوند. دروس ۳ و ۴ واحدی، دو جلسه در هر هفته تشکیل می‌شود. کلاس‌های ۹۰ دقیقه‌ای شامل ۷۵ دقیقه تدریس و کلاس‌های ۱۲۰ دقیقه‌ای شامل ۱۰۰ دقیقه تدریس است. لازم است کلاس‌ها رأس ساعت اعلام شده در برنامه‌ی آموزشی آغاز شوند. کلاس‌ها باید حداقل ۱۰ دقیقه قبل از زمان شروع کلاس‌های بعدی خاتمه یابند که دانشجویان فرصت کافی برای حضور در کلاس‌های بعدی خود را داشته باشند. ماده ۴: واگذاری ارائه کلیه ساعات ارائه هر درس، باید شخصاً توسط مدرس یا مدرسانی که در برنامه‌ی دانشکده/مرکز اعلام شده است، به صورت حضوری ارائه شوند. واگذار کردن کل یا بخشی از ارائه به غیر (اعم از دانشجو یا هیئت علمی) مجاز نیست. تبصره: در برخی از دروس بسیار خاص (از قبیل درس «ارائه مطالب علمی و فنی»، و یا درس «سمینار»)، با تصویب دانشکده/مرکز، اختصاص جلساتی از درس به ارائه دانشجویان همان درس یا افراد صاحب نظر، در حضور مدرس، بلامانع است. ماده ۵: زمان و محل ارائه محل ، زمان ارائه و تاریخ امتحان دروس در ابتدای هر نیم‌سال، توسط معاونین آموزشی دانشکده‌ها/مراکز تعیین می‌شود.\nتغییر محل، زمان ارائه یا تاریخ امتحان دروس بدون اطلاع و هماهنگی معاون آموزشی دانشکده/مرکز مجاز نیست. \nدر ضمن، پس از زمان ترمیم واحدها، تغییر تاریخ امتحان یک درس، مستلزم موافقت کتبی یا الکترونیکی کلیه دانشجویان ثبت‌نامی آن درس با تاریخ جدید است. ماده ۶: جلسات برگزار نشده اگر چنانچه بنا به دلایل پیش‌بینی نشده و از روی اضطرار، جلساتی از یک درس توسط مدرس برگزار نشود، ضروری است این امر به دفتر آموزش دانشکده/مرکز، به منظور اطلاع‌رسانی به دانشجویان درس، منعکس شود. در این گونه موارد لازم است پیش از پایان نیم‌سال تحصیلی، با هماهنگی آموزش دانشکده/مرکز و دانشجویان درس، ساعاتی جهت جبران جلسات برگزار نشده تنظیم شود. ماده ۷: رعایت سرفصل دروس مطالب ارائه شده در هر درس باید حداقل به میزان ۹۰ درصد با سرفصل مصوب دانشکده/مرکز منطبق باشد. در صورتی که سرفصل یک درس به دلیل مرور زمان نیاز به تغییر داشته باشد، مدرس می‌بایست نسبت به تهیه سرفصل جدید اقدام و آن را از طریق شوراهای ذیربط در دانشکده/مرکز به تصویب برساند. ماده ۸: نحوه ارزیابی مدرس هر درس باید نحوه ارزیابی و سهم فعالیت‌های مختلف دانشجویان در نمره نهایی (اعم از امتحانات میان نیم‌سال، پایان نیم‌سال، آزمونک‌ها، تمرین‌ها و یا پروژه عملی) را در هفته اول ارائه، به دانشجویان اعلام نماید. \nهرچند نحوه ارزیابی در هر درس بستگی به نظر مدرس آن درس دارد، اما رعایت نکات زیر در این خصوص الزامی است: لازم است برای هر یک از دروس نظری، امتحان پایان نیم‌سال برگزار شود. امتحانات دروس باید به صورت حضوری برگزار شوند. حضور مدرس در جلسات امتحان الزامی است. تصحیح برگه‌های امتحانات باید توسط شخص مدرس انجام شود. تبصره : دروس پایه ریاضی، فیزیک، شیمی و سایر دروس پرجمعیت (با حداقل ۱۰۰ دانشجو) از این قاعده مستثنی هستند. پس از اعلام نمرات امتحانات، باید بدون هرگونه جریمه‌ای، به دانشجویان فرصت تقاضای تجدید نظر داده شود. اختصاص بخشی از نمره نهایی یک درس به نگارش مقالات علمی به منظور چاپ در همایش‌ها و یا مجلات علمی، در هیچ یک از مقاطع مجاز نیست. شرکت دادن دانشجویان هر مقطع به عنوان دستیار آموزشی، در ارزیابی نهایی دانشجویان همان مقطع مجاز نیست. توصیه می‌شود نمرات امتحانات میان‌نیم‌سال، پیش از اتمام بازه حذف اضطراری به اطلاع دانشجویان برسد. نمرات نهایی دروس باید تا قبل از مهلت تعیین شده در تقویم آموزشی به آموزش دانشگاه ارسال شود. این نظام‌نامه در هشت ماده و دو تبصره در ۱۳۹۴/۱۲/۱۲ به تصویب شورای آموزش دانشگاه رسید و در تاریخ  ۱۴۰۱/۱۲/۱۰ در شورای آموزش دانشگاه مورد بازنگری قرار گرفت. مسئولیت نظارت بر حسن اجرای این نظام‌نامه بر عهده معاونین آموزشی دانشکده‌ها و مراکز است."
    }
]